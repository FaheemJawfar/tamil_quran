class TNTJThafseerContent {

static List<Map<String, String>> thafseerList = [
{"index": "1", "header": "அத்தியாயங்களின் தொடக்கம்", "content": "\"பிஸ்மில்லாஹிர் ரஹ்மானிர் ரஹீம்\" என்ற முதல் வசனம்தான் ஓர் அத்தியாயத்தை மற்றோர் அத்தியாயத்திலிருந்து பிரித்துக் காட்டுவதற்குரியதாகும்.\nநபி (ஸல்) அவர்கள் \"பிஸ்மில்லாஹிர் ரஹ்மானிர் ரஹீம்\" என்ற வசனம் இறங்கும்வரை ஓர் அத்தியாயம் முடிந்து விட்டது என்பதை அறிய மாட்டார்கள்.\n\nஅறிவிப்பவர்: இப்னு அப்பாஸ் (ரலி), நூல்கள்: மஃரிபத்துஸ் ஸுனனுல் ஆஸார்(3061), ஹாகிம் (845),தப்ரானீ - அவ்ஸத் (2869), பஸ்ஸார் (4979)"},
{"index": "2", "header": "ஃபாத்திஹா அத்தியாயத்தின் சிறப்புகள்", "content": "ஃபாத்திஹா அத்தியாயத்தைத் 'திருக்குர்ஆனின் அன்னை' என்றும், 'தோற்றுவாய்' என்றும், 'திரும்பத் திரும்ப ஓதப்படும் ஏழு வசனங்கள்' என்றும் நபிகளார் சிறப்பித்துக் கூறியுள்ளார்கள்.\n\"எனது உயிர் யார் கைவசம் உள்ளதோ அவன்மீது சத்தியமாக! தவ்ராத்திலும், இன்ஜீலிலும், சபூரிலும் (ஏன்) திருக்குர்ஆனிலும் (இதுவல்லாத) இதுபோன்ற (ஓர் அத்தியாயம்) இறக்கப்படவில்லை. அது (சூரத்துல் பாத்திஹா எனும்) திரும்பத் திரும்ப ஓதப்படும் ஏழு வசனங்களாகும். (இதுவே) எனக்கு வழங்கப்பட்ட மகத்தான குர்ஆன் ஆகும்\" என்று நபி (ஸல்) அவர்கள் கூறினார்கள்.\n\nஅறிவிப்பவர்: அபூஹுரைரா (ரலி), நூல்கள்: அஹ்மத் (8328), திர்மிதீ (3050)\n\n\"திருக்குர்ஆனில் சிறந்ததை நான் உனக்கு அறிவிக்கட்டுமா?\" என்று நபிகளார் கேட்டுவிட்டு அல்ஹம்து லில்லாஹி ரப்பில் ஆலமீன் (என்ற ஃபாத்திஹா அத்தியாயத்தை) ஓதினார்கள்.\n\nஅறிவிப்பவர்: அனஸ் (ரலி), நூல்கள்: இப்னுஹிப்பான் (774), ஹாகிம் (2056), நஸாயீ-சுனனுல் குப்ரா (7957), சுஅபுல் ஈமான் - பைஹகீ (2144)\n\n\"தவ்ராத்திற்குப் பகரமாக (நீண்ட) ஏழு (அத்தியாயங்கள்) எனக்கு வழங்கப்பட்டுள்ளன. ஸபூருக்குப் பகரமாக நூறு (வசனங்களைக் கொண்ட அத்தியாயங்கள்) வழங்கப்பட்டுள்ளன. இஞ்சீலுக்குப் பகரமாக திரும்பத் திரும்ப ஓதக்கூடிய (சூரத்துல் பாத்திஹா) வழங்கப்பட்டுள்ளது. (ஹுஜுராத் முதல் நாஸ் வரை உள்ள சிறியதாகப்) பிரிக்கப்பட்ட அத்தியாயங்களைக் கொண்டு நான் சிறப்பிக்கப்பட்டுள்ளேன்\" என்று நபி (ஸல்) அவர்கள் கூறினார்கள்.\n\nஅறிவிப்பவர்: வாஸிலா பின் அஸ்கஃ (ரலி), நூல்கள்: அஹ்மத் (16368), முஸ்னத் தயாலிஸி (1105), தப்ரானீ-கபீர் (17648), சுஅபுல் ஈமான்-பைஹகீ (2192)\n\nஅல்லாஹ்வின் தூதர் (ஸல்) அவர்கள் கூறினார்கள்: குர்ஆனின் அன்னையா(ன ஃபாத்திஹா அத்தியாயமா)னது, திரும்பத் திரும்ப (தொழுகையில்) ஓதப்படும் ஏழு வசனங்களும், மகத்தான குர்ஆனும் ஆகும்.\n\nஅறிவிப்பவர் அபூஹுரைரா (ரலி), நூல் புகாரி (4704)\n\nஅல்லாஹ் கூறியதாக அல்லாஹ்வின் தூதர் (ஸல்) அவர்கள் கூறினார்கள்:\nதொழுகையை (அதாவது ஃபாத்திஹா அத்தியாயத்தை) எனக்கும் என் அடியானுக்குமிடையே இரு பகுதிகளாகப் பிரித்துள்ளேன். என் அடியான் கேட்டது அவனுக்குக் கிடைக்கும். அடியான், 'அல்ஹம்து லில்லாஹி ரப்பில் ஆலமீன்' (அகிலங்களின் இறைவனாகிய அல்லாஹ்வுக்கே எல்லாப் புகழும்) என்று சொன்னால் மிக்க மேலான அல்லாஹ், 'என் அடியான் என்னைப் புகழ்ந்து விட்டான்' என்று கூறுவான். அடியான், 'அர்ரஹ்மானிர் ரஹீம்' (அவன் அளவிலா அருளாளன்; நிகரிலா அன்பாளன்) என்று சொன்னால் மிக்க மேலான அல்லாஹ், 'என் அடியான் என்னைத் துதித்து விட்டான்' என்று கூறுவான். அடியான் 'மாலிக்கி யவ்மித்தீன்' (தீர்ப்பு நாளின் அரசன்) என்று சொன்னால், அல்லாஹ், 'என் அடியான் என்னைக் கண்ணியப்படுத்தி விட்டான்' என்று கூறுவான். -(நபி (ஸல்) அவர்கள் சில வேளைகளில் 'என் அடியான் தன் காரியங்களை என்னிடம் ஒப்படைத்து விட்டான்' என்றும் கூறியுள்ளார்கள்.)-\nமேலும், அடியான் 'இய்யாக்க நஅபுது வ இய்யாக்க நஸ்தஈன்' (உன்னையே நாங்கள் வணங்குகிறோம். உன்னிடமே உதவி தேடுகிறோம்) என்று சொன்னால், அல்லாஹ், 'இது எனக்கும் என் அடியானுக்கும் இடையே உள்ளது. என் அடியானுக்கு அவன் கேட்டது கிடைக்கும்' என்று கூறுவான். அடியான் 'இஹ்தினஸ் ஸிராத்தல் முஸ்தகீம். ஸிராத் தல்லதீன அன்அம்த்த அலைஹிம், ஃகைரில் மஃக்ளூபி அலைஹிம் வலள் ளால்லீன்' (எங்களை நேரான வழியில் நடத்துவாயாக! (அது) நீ யாருக்கு அருள் புரிந்தாயோ அவர்களின் வழி! அவர்கள் (உன்னால்) கோபிக்கப்பட்டவர்கள் அல்ல; வழி தவறியவர்களும் அல்ல!) என்று சொன்னால், அல்லாஹ், 'இது என் அடியானுக்கு உரியது. என் அடியானுக்கு அவன் கேட்டது கிடைக்கும்' என்று கூறுவான்.\n\nஅறிவிப்பவர் அபூஹுரைரா (ரலி), நூல் முஸ்லிம் (655)\n\nநாங்கள் ஒரு பயணத்தில் சென்று கொண்டிருந்த போது, (ஓய்வெடுப்பதற்காக) ஓரிடத்தில் இறங்கித் தங்கினோம். அப்போது ஓர் இளம் பெண் வந்து, \"எங்கள் கூட்டத் தலைவரைத் தேள் கொட்டி விட்டது. எங்கள் ஆட்கள் வெளியே சென்றுள்ளார்கள். அவருக்கு ஓதிப்பார்ப்பவர் உங்களில் எவரேனும் உண்டா?\" என்று கேட்டாள். அவளுடன் எங்களில் ஒரு மனிதர் சென்றார். அவருக்கு ஓதிப் பார்க்கத் தெரியும் என்று நாங்கள் நினைத்தது கூட இல்லை. அவர் சென்று ஓதிப் பார்த்தார். உடனே, அந்தத் தலைவர் குணமடைந்து விட்டார். அதனால் எங்களுக்கு முப்பது ஆடுகள் (அன்பளிப்பாக) வழங்குமாறு அவர்களுடைய தலைவர் ஆணையிட்டு, எங்களுக்குப் பாலும் கொடுத்தனுப்பினார். (ஓதிப் பார்க்கச் சென்ற) அந்த மனிதர் திரும்பி வந்த போது, அவரிடம் \"உமக்கு நன்றாக ஓதிப் பார்க்கத் தெரியுமா?' அல்லது ஏற்கனவே, நீர் ஓதிப் பார்பவராக இருந்தீரா?\" என்று கேட்டோம். அவர், \"இல்லை; 'குர்ஆனின் அன்னை' என்றழைக்கப்படும் (அல்ஃபாத்திஹா) அத்தியாயத்தைத்தான் ஓதிப் பார்த்தேன்\" என்று சென்னார். \"(இந்த முப்பது ஆடுகளையும்) நாம் அல்லாஹ்வின் தூதர் (ஸல்) அவர்களிடம் செல்லும் வரையில்' அல்லது சென்று (விளக்கம்) கேட்கும் வரையில்' ஒன்றும் செய்துவிடாதீர்கள்\" என்று (எங்களுக்கிடையே) பேசிக் கொண்டோம். நாங்கள் மதீனா வந்து சேர்ந்தபோது, இது குறித்து நபி (ஸல்) அவர்களிடம் கூறினோம். \"இது (அல் ஃபாத்திஹா அத்தியாயம்) ஓதிப் பார்த்து நிவாரணம் பெறத்தக்கது என்று அவருக்கு எப்படித் தெரியும்? அந்த ஆடுகளைப் பங்கிட்டு அதில் ஒரு பங்கை எனக்கும் தாருங்கள்!\" என்று சொன்னார்கள்.\n\nஅறிவிப்பவர்: அபூ சயீத் அல் குத்ரீ (ரலி),\n\nநூல்கள்: புகாரி (5007, 2276, 5736, 5749), முஸ்லிம் (4428)\nநான் (மஸ்ஜிதுந் நபவி) பள்ளிவாசலில் தொழுது கொண்டிருந்தேன். அப்போது என்னை அல்லாஹ்வின் தூதர் (ஸல்) அவர்கள் அழைத்தார்கள். நான் அவர்களுக்குப் பதிலளிக்கவில்லை. ஆகவே, நான் (தொழுது முடித்தபின்), \"அல்லாஹ்வின் தூதரே! (தாங்கள் அழைத்த போது) நான் தொழுது கொண்டிருந்தேன்\" என்று சொன்னேன். அதற்கு அவர்கள், \"அல்லாஹ்வுக்கும், உங்களுக்கு உயிரூட்டும் விஷயத்திற்காக உங்களை அழைக்கும்போது இத்தூதருக்கும் பதிலளியுங்கள்!\" என்று (8:24 வசனத்தில்) அல்லாஹ் கூறவில்லையா?\" என்று கேட்டார்கள். பிறகு என்னிடம், \"குர்ஆனின் அத்தியாயங்களிலேயே மகத்துவமிக்க ஓர் அத்தியாயத்தை நீ பள்ளிவாசலிலிருந்து வெளியே செல்வதற்கு முன்னால் நான் உனக்குக் கற்றுத் தருகிறேன்\" என்று சொன்னார்கள். பிறகு என் கையைப் பிடித்துக் கொண்டார்கள். அவர்கள் வெளியே செல்ல முனைந்தபோது நான் அவர்களிடம், \"நீங்கள் குர்ஆனின் அத்தியாயங்களிலேயே மகத்துவமிக்க ஓர் அத்தியாயத்தை உனக்குக் கற்றுத் தருகிறேன்' என்று சொல்லவில்லையா?\" என்று கேட்டேன். அதற்கு அவர்கள், \"அது அல்ஹம்துலில்லாஹி ரப்பில் ஆலமீன்' (என்று தொடங்கும் அல்ஃபாத்திஹா அத்தியாயம்)தான். அவை திரும்பத் திரும்ப ஓதப்படும் ஏழு வசனங்கள் ஆகும். எனக்கு அருளப்பட்டுள்ள மகத்துவம் பொருந்திய குர்ஆன் ஆகும்\" என்று சொன்னார்கள்.\n\nஅறிவிப்பவர்: அபூ சயீத் பின் முஅல்லா (ரலி), நூல்: புகாரி (4474, 5006)\n\nநபி (ஸல்) அவர்களிடம் (வானவர்) ஜிப்ரீல் (அலை) அவர்கள் அமர்ந்திருந்தபோது தமக்கு மேலிருந்து ஒரு சப்தம் வருவதைக் கேட்டார். அப்போது வானத்தை அண்ணாந்து பார்த்த ஜிப்ரீல் (அலை) அவர்கள், \"இதோ, வானில் இதுவரை திறக்காத ஒரு கதவு இப்போது திறக்கப்பட்டிருக்கிறது. (அதன் சப்தமே இப்போது கேட்டது.)\" என்று கூறினார்கள்.\nஅந்தக் கதவு வழியாக ஒரு வானவர் இறங்கி (நபியவர்களிடம்) வந்தார். அப்போது ஜிப்ரீல் (அலை) அவர்கள் \"இதோ இந்த வானவர் இப்போதுதான் பூமிக்கு இறங்கி வந்திருக்கிறார். இதற்கு முன்பு எப்போதும் அவர் பூமிக்கு இறங்கியதேயில்லை\" என்று கூறினார்கள்.\nஅவ்வானவர் சலாம் கூறிவிட்டு, \"(இதோ!) இரு ஒளிச்சுடர்களைக் கொண்டு நற்செய்தி பெற்றுக் கொள்ளுங்கள்! உங்களுக்கு வழங்கப்பெற்றுள்ள (இது) உங்களுக்கு முன் எந்த இறைத் தூதருக்கும் வழங்கப்படவில்லை. (அவை) 'அல்ஃபாத்திஹா' அத்தியாயமும் 'அல்பகரா' அத்தியாயத்தின் இறுதி வசனங்களுமே ஆகும். அவற்றிலுள்ள (பிரார்த்தனை வரிகளில்) எதை நீங்கள் ஓதினாலும் அது உங்களுக்கு வழங்கப்படாமல் இருப்பதில்லை\" என்று கூறினார்.\n\nஅறிவிப்பவர்: இப்னு அப்பாஸ் (ரலி), நூல்: முஸ்லிம் (1472)"},
{"index": "3", "header": "அல்பகரா அத்தியாயத்தின் சிறப்புகள்", "content": "அல்லாஹ்வின் தூதர் (ஸல்) அவர்கள் கூறினார்கள்: குர்ஆனை ஓதி வாருங்கள். ஏனெனில், குர்ஆனை ஓதி வருபவர்களுக்கு அது மறுமையில் (இறைவனிடம்) வந்து பரிந்துரை செய்யும். இரு ஒளிச்சுடர்களான 'அல்பகரா' மற்றும் 'ஆலு இம்ரான்' ஆகிய இரு அத்தியாயங்களையும் ஓதி வாருங்கள். ஏனெனில், அவை மறுமை நாளில் நிழல்தரும் மேகங்களைப் போன்றோ அல்லது அணி அணியாகப் பறக்கும் பறவைக் கூட்டங்களைப் போன்றோ வந்து தம்மோடு தொடர்புள்ளவர்களுக்காக (இறைவனிடம்) வாதாடும். 'அல்பகரா' அத்தியாயத்தை ஓதி வாருங்கள். அதைக் கையாள்வது வளம் சேர்க்கும். அதைக் கைவிடுவது இழப்பைத் தரும். இதற்கு வீணர்கள் சக்தி பெற மாட்டார்கள்.\n\nஅறிவிப்பவர்: அபூஉமாமா (ரலி), நூல்: முஸ்லிம் (1470)\n\nஅல்லாஹ்வின் தூதர் (ஸல்) அவர்கள் கூறினார்கள்: உங்கள் இல்லங்களை மண்ணறைகளாக ஆக்கிவிடாதீர்கள். 'அல்பகரா' எனும் (இரண்டாவது) அத்தியாயம் ஓதப்படும் இல்லத்திலிருந்து ஷைத்தான் வெருண்டோடி விடுகிறான்.\nநான் ஓர் இரவு பகரா அத்தியாயத்தை ஓதிக் கொண்டிருந்தேன். அப்போது எனக்குப் பின்னால் ஒரு சப்தத்தைக் கேட்டேன். என்னுடைய குதிரை ஓடி விட்டது என்று எண்ணினேன். அப்போது நபி (ஸல்) அவர்கள் \"அபூ அத்தீகே! ஓதும்!\" என்றார்கள். நான் திரும்பிப் பார்த்தேன் அப்போது வானத்திற்கும் பூமிக்கும் இடையே விளக்குப் போன்ற ஒன்று தொங்கிக் கொண்டிருந்தது. மீண்டும் நபி (ஸல்) அவர்கள் \"அபூ அத்தீகே ஓதும்!\" என்றார்கள். \"அல்லாஹ்வின் தூதரே! என்னால் இதைக் கடந்து (ஓதிச்) செல்ல முடியவில்லை\" என்றேன். அப்போது \"அது வானவர்களாவர். உன்னுடைய பகரா அத்தியாயத்தின் ஓதுதலுக்காக இறங்கியிருக்கிறார்கள். நீர் தொடர்ந்து (ஓதிச்) சென்றிருந்தால் ஆச்சரியமான விசயங்களைக் கண்டிருப்பாய்\" என்று நபி (ஸல்) அவர்கள் கூறினார்கள்.\n\nஅறிவிப்பவர்: உஸைத் பின் ஹுளைர் (ரலி), நூல்: இப்னுஹிப்பான் (779)"},
{"index": "4", "header": "'ஹித்ததுன்' என்ற சொல்லை எப்படி மாற்றினார்கள்?", "content": "\"இந்த ஊருக்குள் நுழையுங்கள். அதில் நீங்கள் விரும்பியவாறு தாராளமாக உண்ணுங்கள். (அதன்) நுழைவாயிலில் பணிந்தவர்களாகச் செல்லுங்கள். \"ஹித்ததுன்\" (மன்னிப்பாயாக!) என்று கூறுங்கள். உங்கள் பாவங்களை உங்களுக்கு மன்னிப்போம். நன்மை செய்வோருக்கு(க் கூலியை) அதிகப்படுத்துவோம்\" என்று நாம் கூறியதை நினைத்துப் பாருங்கள்! (2:58)\nஇந்த வசனத்தில் இஸ்ராயிலீன் வழித்தோன்றல்கள் ஒரு சொல்லை மாற்றியதாக அல்லாஹ் கூறியுள்ளான். எப்படி மாற்றினார்கள் என்பது பற்றி நபி (ஸல்) அவர்கள் விளக்கியுள்ளார்கள்.\nஅல்லாஹ்வின் தூதர் (ஸல்) அவர்கள் கூறினார்கள்: இஸ்ராயீலின் தலைமுறைகளுக்கு, (ஊருக்குள் நுழையும் போது அதன்) நுழைவாயிலில் பணிந்தவர்களாக 'ஹித்தத்துன்' (மன்னிப்பாயாக!) என்று சொல்லியபடி நுழையுங்கள் என்று ஆணையிடப்பட்டது. ஆனால் அவர்கள் ('ஹித்தத்துன்' என்னும் சொல்லை 'ஹின்தத்துன்' - கோதுமை என்று) மாற்றிவிட்டார்கள்; தங்கள் புட்டங்களால் தவழ்ந்தபடி (ஊருக்குள்) நுழைந்தார்கள்; மேலும், ஒரு வாற்கோதுமைக்குள் ஒரு தானிய விதை என்று சொன்னார்கள்.\n\nஅறிவிப்பவர்: அபூஹுரைரா (ரலி), நூல்கள்: புகாரி (3403), முஸ்லிம் (5738)"},
{"index": "5", "header": "நூலை எழுதி அதை வேதம் என்று கூறியோர் யார்?", "content": "தமது கரங்களால் ஒரு நூலை எழுதி, பின்னர் அதன் மூலம் அற்ப விலையைப் பெறுவதற்காக, \"இது அல்லாஹ்விடமிருந்து வந்தது\" என்று கூறுவோருக்குக் கேடுதான். அவர்களின் கரங்கள் எழுதியதாலும் அவர்களுக்குக் கேடுதான். (அதன்மூலம்) அவர்கள் சம்பாதிப்பதாலும் அவர்களுக்குக் கேடுதான். (2:79)\nஇந்த வசனம் யூதர்கள் தொடர்பாக இறக்கப்பட்டது.\n\"தங்கள் கைகளால் ஒரு நூலை எழுதி\" என்ற (2:79) வசனம் வேதம் கொடுக்கப்பட்டவர்கள் தொடர்பாக இறங்கியது.\n\nஅறிவிப்பவர்: இப்னுஅப்பாஸ் (ரலி), நூல்கள்: ஸுனனுல் குப்ரா - நஸாயீ(10924) புகாரியின் கல்கு அஃப்ஆலுல் இபாத் (411)"},
{"index": "6", "header": "இறைத் தூதர்களிடம் தேவையற்ற கேள்விகள்", "content": "இதற்கு முன்னர் மூஸாவிடம் (தேவையற்ற கேள்விகள்) கேட்கப்பட்டதைப் போன்று உங்களின் தூதரிடம் நீங்கள் கேட்க விரும்புகிறீர்களா? யார் (தனது) இறைநம்பிக்கையை இறைமறுப்பாக மாற்றிக் கொள்கிறாரோ அவர் நேர்வழி தவறி விட்டார். (2:108)\nமூஸா நபி அவர்களிடம் இஸ்ரவேலர் சமுதாயத்தைச் சார்ந்தவர்கள் தேவையற்ற கேள்விகளைக் கேட்டதைப் போன்று நபித் தோழர்களில் சிலர் நபி (ஸல்) அவர்களிடம் கேட்க விரும்பியதைப் பற்றி இவ்வசனம் பேசுகிறது. இதற்குப் பொருத்தமாக பின்வரும் நபிமொழிகள் உள்ளன.\nநபி (ஸல்) அவர்கள் கூறினார்கள்: நான் எதையேனும் (செய்யுங்கள் என்றோ, செய்ய வேண்டாமென்றோ ஒன்றும் கூறாமல்) உங்களு(டைய முடிவு)க்கு விட்டுவிட்டேனோ அதை(ப் பற்றி எதுவும் கேட்காமல்) நீங்களும் விட்டுவிடுங்கள். உங்களுக்கு முன் வாழ்ந்தவர்களை அழித்ததெல்லாம் அவர்கள் தங்கள் இறைத் தூதர்களிடம் (அதிகமாகக்) கேள்வி கேட்டதும் அவர்களுடன் கருத்து வேறுபாடு கொண்டதும்தான். ஒன்றைச் செய்ய வேண்டாமென உங்களுக்கு நான் தடை விதித்தால் அதிலிருந்து நீங்கள் தவிர்ந்து கொள்ளுங்கள். ஒன்றைச் செய்யுமாறு உங்களுக்கு நான் ஆணையிட்டால் அதை உங்களால் முடிந்த அளவிற்குச் செய்யுங்கள்.\n\nஅறிவிப்பவர்: அபூஹுரைரா (ரலி), நூல்கள்: புகாரி (7288), முஸ்லிம் (2599)\n\nநபி (ஸல்) அவர்கள் ஒருமுறை (போரில் கிடைத்த பொருட்களைப்) பங்கிட்டார்கள். அப்போது ஒருமனிதர், \"நிச்சயம் இது அல்லாஹ்வின் திருமுகம் (திருப்தி) நாடப்படாத பங்கீடாகும்\" என்று (அதிருப்தியுடன்) கூறினார். நான் நபி (ஸல்) அவர்களிடம் சென்று அதைத் தெரிவித்தேன். (அதைக் கேட்டு) அவர்கள் கோபமடைந்தார்கள். எந்த அளவிற்கென்றால் கோபத்தை நான் அவர்களுடைய முகத்தில் கண்டேன். பிறகு, \"மூஸா (அலை) அவர்களுக்கு அல்லாஹ் கருணை புரிவானாக! இதைவிட மிக அதிகமாக அவர் புண்படுத்தப்பட்டார்; இருப்பினும் அவர் (பொறுமையுடன்) சகித்துக் கொண்டார்\" என்று சொன்னார்கள்.\n\nஅறிவிப்பவர்: இப்னு மஸ்வூத் (ரலி), நூல்கள்: புகாரி (3405), முஸ்லிம் (1919)"},
{"index": "7", "header": "இணைவைப்பவர்களால் ஏற்படும் துன்பங்களைப் பொறுத்துக் கொள்ளுதல்", "content": "2:109, 3:186 ஆகிய இருவசனங்களும் இணைவைப்பவர்கள், மற்றும் வேதக்காரர்களால் ஏற்படும் துன்பம், தொல்லைகளைப் பொறுத்துக் கொள்ள வேண்டும் என்பதை வலியுறுத்தி அருளப்பட்ட வசனங்களாகும். பின்வரும் சான்றிலிருந்து அதை அறிந்து கொள்ளலாம்.\nஅல்லாஹ்வின் தூதர் (ஸல்) அவர்கள் 'ஃபதக்' நகரத்தின் முரட்டுத் துணி விரிக்கப்பட்ட கழுதையொன்றின் மீது அமர்ந்து தமக்குப் பின் வாகனத்தில் என்னை அமர்த்திக் கொண்டு ஹாரிஸ் பின் அல்கஸ்ரஜ் குலத்தாரிடையே (உடல் நலமில்லாமல்) இருந்த சஅத் பின் உபாதா (ரலி) அவர்களை நலம் விசாரிக்கச் சென்றார்கள். -இது பத்ருப் போருக்கு முன்னால் நடந்தது. -அப்போது ஓர் அவையைக் கடந்து சென்றார்கள். அதில் (நயவஞ்சகர்களின் தலைவர்) 'அப்துல்லாஹ் பின் உபை பின் சலூல்' இருந்தார். -அவர் தம்மை முஸ்லிம் என்று காட்டிக் கொள்வதற்கு முன்பு இது நடந்தது.- அந்த அவையில் முஸ்லிம்கள், சிலை வணங்கும் இணை வைப்பாளர்கள், யூதர்கள், இறைநம்பிக்கையாளர்கள் ஆகிய பல்வேறு பிரிவினரும் இருந்தனர். அதே அவையில் (கவிஞர்) அப்துல்லாஹ் பின் ரவாஹா (ரலி) அவர்களும் இருந்தார்கள். (எங்கள்) வாகனப் பிராணியால் கிளம்பிய புழுதி அந்த அவையைச் சூழ்ந்திருந்தபோது (நயவஞ்சகன்) அப்துல்லாஹ் பின் உபை தனது மேல் துண்டால் தன் மூக்கைப் பொத்திக் கொண்டார். பிறகு, \"எங்கள் மீது புழுதி கிளப்பாதீர்\" என்று சொன்னார். அப்போது அல்லாஹ்வின் தூதர் (ஸல்) அவர்கள் அவையோருக்கு சலாம் (முகமன்) சொன்னார்கள். பிறகு தமது வாகனத்தை நிறுத்தி இறங்கி, அல்லாஹ்வின் (மார்க்கத்தின்)பால் அவர்களை அழைத்தார்கள். மேலும், அவர்களுக்குக் குர்ஆனை ஓதிக் காட்டினார்கள்.\nஇதைக் கேட்ட அப்துல்லாஹ் பின் உபை பின் சலூல், நபி (ஸல்) அவர்களிடம், \"மனிதரே! நீர் கூறுகின்ற விஷயம் உண்மையாயிருப்பின், அதைவிடச் சிறந்தது வேறொன்றுமில்லை. (ஆனால்,) அதை எங்களுடைய (இதுபோன்ற) அவையில் (வந்து) சொல்லி எங்களுக்குத் தொல்லை தராதீர். உங்கள் இருப்பிடத்திற்குச் செல்லுங்கள். உம்மிடம் வருபவர்களிடம் (அதை) எடுத்துச் சொல்லுங்கள்\" என்றார். இதைக் கேட்ட அப்துல்லாஹ் பின் ரவாஹா (ரலி) அவர்கள், \"ஆம்! அல்லாஹ்வின் தூதரே! அதனை நம் அவைக்கு வந்து எங்களுக்கு எடுத்துரையுங்கள். ஏனெனில், நாங்கள் அதை விரும்புகின்றோம்\" என்றார். இதைக் கேட்ட முஸ்லிம்களும், இணைவைப்பாளர்களும், யூதர்களும் ஒருவரையொருவர் ஏசத் தொடங்கி தாக்கிக் கொள்ளும் அளவிற்குச் சென்றுவிட்டனர். அப்போது நபி (ஸல்) அவர்கள், மக்கள் மௌனமாகும்வரை அவர்களை அமைதிப்படுத்திக் கொண்டேயிருந்தார்கள்.\nபிறகு நபி (ஸல்) அவர்கள் தமது வாகனத்தில் ஏறி சஅத் பின் உபாதா (ரலி) அவர்களிடம் சென்று, அவரிடம் \"சஅதே! அபூ ஹுபாப் - அப்துல்லாஹ் பின் உபை - சொன்னதை நீங்கள் கேட்கவில்லையா? அவர் இன்னின்னவாறு கூறினார்\" என்றார்கள். சஅத் பின் உபாதா (ரலி) அவர்கள், \"அல்லாஹ்வின் தூதரே! அவரை மன்னித்து விட்டு விடுங்கள். தங்களுக்கு வேதத்தை அருளியவன் மீது ஆணையாக! தங்களுக்குத்தான் அருளிய சத்திய (மார்க்க)த்தை அல்லாஹ் கொண்டுவந்து விட்டான். இந்த (மதீனா) ஊர்வாசிகள் அப்துல்லாஹ்வுக்குக் கிரீடம் அணிவித்து அவரைத் தலைவராக்க முடிவு செய்திருந்தனர். (இந்நிலையில்) அல்லாஹ் தங்களுக்கு வழங்கிய சத்திய(மார்க்க)த்தின் மூலம் அ(ந்த முடிவு)தனை அவன் மறுத்ததால் அவர் ஆத்திரமடைந்துள்ளார். இதுதான் தாங்கள் பார்த்தபடி அவர் நடந்து கொண்டதற்குக் காரணம்\" என்று கூறினார்கள். எனவே, அல்லாஹ்வின் தூதர் (ஸல்) அவர்கள் அப்துல்லாஹ்வை மன்னித்து விட்டார்கள். நபி (ஸல்) அவர்களும் அவர்களுடைய தோழர்களும் அல்லாஹ்வின் ஆணைக்கொப்ப இணைவைப்பவர்களையும், வேதக்காரர்களையும் மன்னிப்பவர்களாகவும் (அவர்களின்) நிந்தனைகளைப் பொறுத்துக் கொள்பவர்களாகவும் இருந்தனர்.\nஅல்லாஹ் கூறுகின்றான்:\nஉங்களின் செல்வங்களிலும் உயிர்களிலும் நீங்கள் சோதிக்கப்படுவீர்கள். உங்களுக்கு முன்பு வேதம் வழங்கப்பட்டோரிடமிருந்தும், இணைவைப்போரிடமிருந்தும் அதிகளவு புண்படுத்தும் சொற்களைச் செவியுறுவீர்கள். நீங்கள் பொறுமையை மேற்கொண்டு, இறையச்சத்துடன் நடந்தால் அதுவே உறுதிமிக்க செயல்களில் ஒன்றாகும். (3:186)\nமேலும் அல்லாஹ் கூறுகின்றான்:\nவேதமுடையோரில் அதிகமானோர், தமக்கு உண்மை தெளிவான பிறகும் தமது உள்ளங்களில் ஏற்பட்ட பொறாமையின் காரணமாக, நீங்கள் இறைநம்பிக்கை கொண்ட பிறகு உங்களை இறைமறுப்பாளர்களாக மாற்றிவிட வேண்டுமென்று விரும்புகின்றனர். அல்லாஹ் தனது ஆணையைக் கொண்டு வரும்வரை அவர்களை விட்டு விடுங்கள்; அலட்சியம் செய்யுங்கள்! ஒவ்வொரு பொருளின் மீதும் அல்லாஹ் ஆற்றலுடையவன். (2:109)\nஅவர்கள் விஷயத்தில் (நடவடிக்கையெடுக்க) அல்லாஹ் அனுமதிக்கும்வரை நபி (ஸல்) அவர்கள் மன்னிக்கும் போக்கையே கைக்கொள்பவர்களாக இருந்தார்கள். அப்பால், அல்லாஹ்வின் தூதர் (ஸல்) அவர்கள் பத்ருப் போருக்குச் சென்றபோது அல்லாஹ், அன்னாரின் மூலம் குறைஷி இறைமறுப்பாளர்களின் தலைவர்களைக் கொன்றான். அப்துல்லாஹ் பின் உபை பின் சலூலும் அவருடனிருந்த இணைவைப்பாளர்களும், சிலை வணங்குவோரும் (இஸ்லாம் எனும்) இந்த விஷயம் மேலோங்கிவிட்டது. ஆகவே, இந்த(இறை)த் தூதரிடம் இஸ்லாத்தை ஏற்றோமென உறுதி மொழியளித்து விடுங்கள் என்று கூறி (வெளித்தோற்றத்தில்) இஸ்லாத்தை ஏற்றனர்.\n\nஅறிவிப்பவர்: உஸாமா பின் ஸைத் (ரலி), நூல்: புகாரி (4566), முஸ்லிம் (3679)"},
{"index": "8", "header": "எங்கு திரும்பினாலும் அல்லாஹ்வின் முகம் இருக்கிறது", "content": "நபி (ஸல்) அவர்கள் மக்காவிலிருந்து மதீனா நோக்கி வாகனத்தில் செல்லும்போது தமது முகம் (முன்னோக்கி) இருந்த திசையில் தொழுதார்கள். இது தொடர்பாகவே \"நீங்கள் எங்குத் திரும்பினாலும் அங்கு அல்லாஹ்வின் முகம் இருக்கின்றது\" எனும் (2:115) வசனம் அருளப்பட்டது.\n\nஅறிவிப்பவர்: இப்னு உமர் (ரலி), நூல்: முஸ்லிம் (1251)"},
{"index": "9", "header": "'மகாமு இப்ராஹீம்' தொழுமிடமாக ஆக்கப்படுதல்", "content": "\"மகாமு இப்ராஹீமைத் தொழுமிடமாக ஆக்கிக் கொள்ளுங்கள்\" என்று 2:125 வசனத்தில் கூறப்பட்டுள்ளது. இவ்வசனம் அருளப்பட்டதற்கான காரணம்.\nஉமர் (ரலி) அவர்கள் கூறியதாவது:\nமூன்று விஷயங்களில் நான் என் இறைவனுக்கு இசைவான கருத்துக் கொண்டேன்:\nநான் (நபி (ஸல்) அவர்களிடம்), \"அல்லாஹ்வின் தூதரே! இப்ராஹீம் (அலை) அவர்கள் நின்ற இடத்தை (கஅபாவை) தொழும் திசையாக (கிப்லாவாக) நாம் ஆக்கிக்கொள்ளலாமே!\" என்று கேட்டேன். அப்போது, \"மகாமு இப்ராஹீமைத் தொழுமிடமாக ஆக்கிக் கொள்ளுங்கள்\" எனும் (2:125) இறைவசனம் அருளப்பட்டது.......\n\nஅறிவிப்பவர்: உமர் (ரலி), நூல்கள்: புகாரி (402), முஸ்லிம் (4412)\n\nநான் (நபியவர்களிடம்), 'இறைத் தூதர் அவர்களே! இப்ராஹீம் (அலை) அவர்கள் (கஅபாவைக் கட்டும்போது) நின்ற இடத்தைத் தொழுமிடமாக நீங்கள் ஆக்கிக் கொள்ளலாமே!' என்று கேட்டேன். (அவ்வாறே ஆக்கிக் கொள்ளும்படி அல்லாஹ்வும் வசனத்தை அருளினான்.)\n\nஅறிவிப்பவர்: உமர் (ரலி), நூல்: புகாரி (4483)"},
{"index": "10", "header": "வேதமுடையோர் சொல்வதை நம்பலாமா?", "content": "வேதக்காரர்கள் தவ்ராத் வேதத்தை ஹீப்ரூ மொழியில் ஓதி, அதை இஸ்லாமியர்களுக்கு அரபு மொழியில் விளக்கியும் வந்தார்கள். அப்போது அல்லாஹ்வின் தூதர் (ஸல்) அவர்கள் கூறினார்கள்: வேதக்காரர்களை (அவர்கள் சொல்வதெல்லாம் உண்மை என) நம்பவும் வேண்டாம்; (பொய் என) மறுக்கவும் வேண்டாம். மாறாக \"நாங்கள் அல்லாஹ்வையும், எங்களுக்கு அருளப்பட்டதையும், இப்ராஹீம், இஸ்மாயீல், இஸ்ஹாக், யஃகூப் மற்றும் அவரது தலைமுறைகளுக்கு அருளப்பட்டதையும், மூஸா, ஈஸா ஆகியோருக்குக் கொடுக்கப்பட்டதையும், (மற்ற) நபிமார்களுக்கு அவர்களின் இறைவனிடமிருந்து கொடுக்கப்பட்டதையும் நம்பினோம். (நபிமார்களான) அவர்களில் எவருக்கிடையிலும் பாகுபாடு காட்ட மாட்டோம். நாங்கள் அவனுக்கே கட்டுப்பட்டவர்கள்\" என்று கூறுங்கள்\" (2:136) என்ற வசனத்தைக் கூறினார்கள்.\n\nஅறிவிப்பவர்: அபூஹுரைரா (ரலி), நூல்: புகாரி (7542)"},
{"index": "11", "header": "கிப்லா மாற்றம்", "content": "2:142-144 வசனங்களில் கிப்லா மாற்றம் தொடர்பான விவரங்களை அல்லாஹ் எடுத்துரைக்கிறான். இது தொடர்பான விவரங்கள் நபிமொழிகளிலும் விரிவாக இடம் பெற்றுள்ளது.\nஅல்லாஹ்வின் தூதர் (ஸல்) அவர்கள் (மதீனாவிற்கு வந்து) 'பதினாறு மாதங்கள்' அல்லது 'பதினேழு மாதங்கள்' (ஜெரூசலேமிலுள்ள) பைத்துல் மக்திஸை நோக்கித் தொழுதார்கள். (மக்காவிலுள்ள) கஅபாவை நோக்கித் தாம் திருப்பப்பட வேண்டுமென்றே அல்லாஹ்வின் தூதர் (ஸல்) அவர்கள் விரும்பிக் கொண்டிருந்தார்கள். ஆகவே (தொழுகையில் கஅபாவை முன்னோக்கும்படி ஆணையிட்டு) அல்லாஹ், (நபியே!) உமது முகம் (கிப்லா மாற்றத்தை எதிர்பார்த்து) வானத்தை நோக்கித் திரும்புவதை நாம் பார்க்கிறோம்..... எனும் (2:144 ஆவது) வசனத்தை அருளினான். உடனே நபி (ஸல்) அவர்கள் கஅபாவை முன்னோக்கி(த் தொழலா)னார்கள். (இதைக் கண்ட) மக்களிலுள்ள மூடர்கள்: \"(முஸ்லிம்களாகிய) அவர்கள் (முன்னோக்கிக் கொண்டு) இருந்த தொழும் திசையை விட்டும் அவர்களைத் திருப்பியது எது?\" என்று கேட்டனர். (அதற்கு அல்லாஹ்,) \"கிழக்கும், மேற்கும் அல்லாஹ்விற்கே உரியவை. தான் நாடியோரை அவன் நேர்வழியில் செலுத்துகிறான்\" என்று கூறுவீராக! (2:142) என்று சொன்னான்.\n- இந்த வசனத்திலுள்ள \"மக்களில் மூடர்கள்\" எனும் சொற்றொடர் யூதர்களையே குறிக்கின்றது. -\n(கஅபாவை நோக்கி கிப்லா மாற்றம் நடைபெற்ற அந்தத் தொழுகையில்) நபி (ஸல்) அவர்களுடன் ஒரு மனிதர் தொழுதார். தொழுதுவிட்டு அவர் புறப்பட்டு(ச் செல்லும் வழியில்) பைத்துல் மக்திஸை நோக்கி அஸ்ர் தொழுகையை நிறைவேற்றிக் கொண்டிருந்த அன்சாரிகளில் சிலரைக் கடந்து சென்றார். அப்போது அவர் நான் அல்லாஹ்வின் தூதர் (ஸல்) அவர்களுடன் தொழுதேன்; அவர்கள் கஅபாவை முன்னோக்கித் தொழுதார்கள் என்று நான் உறுதி கூறுகின்றேன் என்றார். உடனே (தொழுகையிலிருந்த) அம்மக்கள் கஅபாவின் திசையில் திரும்பிக் கொண்டார்கள்\n\nஅறிவிப்பவர்: பரா இப்னு ஆஸிப் (ரலி), நூல்கள்: புகாரி (402), முஸ்லிம் (913)\n\nநபி (ஸல்) அவர்கள் மதீனாவிற்கு வந்த தொடக்கத்தில் 'தம் பாட்டனார்களி(ன் வம்சா வழியினரி)டத்தில்' அல்லது 'அன்சாரிகளிலுள்ள தம் மாமன்மார்களி(ன் வம்சா வழியினரி)டத்தில்' தங்கியிருந்தார்கள். நபி (ஸல்) அவர்கள் (ஜெரூசலேமிலுள்ள) பைத்துல் மக்திஸ் நோக்கி 'பதினாறு மாதங்கள்' அல்லது 'பதினேழு மாதங்கள்' தொழுதார்கள். (மக்காவிலுள்ள) இறையில்லம் - கஅபாவே தொழுகையில் தாம் முன்னோக்கும் திசையாக இருக்க வேண்டும் என்பதே அவர்களின் விருப்பமாக இருந்தது. (பிறகு கஅபாவை முன்னோக்கித் தொழும்படி, இறைவனிடமிருந்து ஆணை வந்தது. கஅபாவை முன்னோக்கி) நபி (ஸல்) அவர்கள் தொழுத முதல் தொழுகை அஸ்ர் தொழுகையாகும். (அந்தத் தொழுகையை) நபி (ஸல்) அவர்களுடன் மற்ற சிலரும் தொழுதனர். அவர்களில் ஒருவர் அங்கிருந்து புறப்பட்டு (மற்றொரு) பள்ளிவாசலில் (தொழுது கொண்டு) இருந்தவர்களைக் கடந்துசென்றார். அப்போது அங்கிருந்தவர்கள் 'ருகூஉ' செய்து கொண்டிருந்தனர். உடனே அவர், அல்லாஹ்வின் மீது ஆணையாக! நான் அல்லாஹ்வின் தூதர் (ஸல்) அவர்களுடன் சேர்ந்து மக்கா(விலுள்ள கஅபா)வை நோக்கித் தொழுதேன் என்று சொல்ல, அவர்கள் (அனைவரும்) அப்படியே (ருகூஉவிலிருந்தபடியே சுழன்று) கஅபாவை நோக்கித் திரும்பிக் கொண்டார்கள்.\nநபி (ஸல்) அவர்கள் பைத்துல் மக்திஸை நோக்கித் தொழுதுவந்தது (கண்டு) யூதர்களுக்கும் மற்ற வேதக்காரர்களுக்கும் மகிழ்ச்சியாகவே இருந்து வந்தது. (தொழுகையில்) தமது முகத்தை நபி (ஸல்) அவர்கள் கஅபாவை நோக்கித் திருப்பிக் கொண்டபோது அதை அவர்கள் வெறுத்தார்கள்.\nமற்றோர் அறிவிப்பில், (புதிய கிப்லாவான கஅபாவை நோக்கி) கிப்லா மாற்றப்படுவதற்கு முன் (பழைய பைத்துல் மக்திஸ்) கிப்லாவை நோக்கித் தொழுத காலத்திலேயே சிலர் இறந்து விட்டிருந்தனர்; சிலர் கொல்லப்பட்டு விட்டனர். அவர்கள் விஷயத்தில் நாங்கள் என்ன கூறுவது என்று எங்களுக்குத் தெரியவில்லை என்று கூறினர். அப்போது \"அல்லாஹ் உங்கள் நம்பிக்கையை (தொழுகையை) வீணாக்க மாட்டான்\" எனும் (2:143) வசனத்தை உயர்ந்தோன் அல்லாஹ் அருளினான் என்று இடம் பெற்றுள்ளது.\n\nஅறிவிப்பவர்: பரா பின் ஆஸிப் (ரலி), நூல்கள்: புகாரி (40), முஸ்லிம் (915)"},
{"index": "12", "header": "நூஹ் நபிக்குச் சாட்சி சொல்லும் முஹம்மத் நபியின் சமுதாயம்", "content": "2:143 வசனத்தில் \"உங்களை நடுநிலைச் சமுதாயமாக ஆக்கினோம்\" என்று இடம் பெற்றுள்ளது. இது தொடர்பாக நபிமொழியில் வந்துள்ள விளக்கம்.\nநபி (ஸல்) அவர்கள் கூறினார்கள்: மறுமையில் நூஹ் அவர்களும் அவர்களின் சமுதாயத்தினரும் வருவார்கள். அப்போது அல்லாஹ் (நூஹ் -அலை- அவர்களை நோக்கி), \"(எனது செய்தியை நீங்கள் உங்கள் சமுதாயத்தாருக்கு) எடுத்துரைத்து விட்டீர்களா?\" என்று கேட்பான். அதற்கு நூஹ் அவர்கள், \"ஆம், என் இறைவா! (எடுத்துரைத்து விட்டேன்)\" என்று பதிலளிப்பார்கள். பிறகு, அல்லாஹ், நூஹ் அவர்களுடைய சமுதாயத்தினரிடம், \"இவர் உங்களுக்கு (என் செய்தியை) எடுத்துரைத்து விட்டாரா?\" என்று கேட்பான். அதற்கு அவர்கள், \"இல்லை. எங்களிடம் எந்த இறைத் தூதரும் வரவில்லை\" என்று பதில் கூறுவார்கள். உடனே அல்லாஹ், நூஹ் அவர்களிடம், \"உங்களுக்காகச் சாட்சியம் சொல்பவர் யார்?\" என்று கேட்பான். நூஹ் அவர்கள், \"முஹம்மத் (ஸல்) அவர்களும் அவர்களுடைய சமுதாயத்தினரும் (எனக்காகச் சாட்சியம் சொல்வார்கள்)\" என்று பதிலளிப்பார்கள். அவ்வாறே நாம் நூஹ் அவர்கள் (இறைச் செய்தியைத் தம் சமுதாயத்தாருக்கு) எடுத்துரைத்து விட்டார்கள் என்று சாட்சியம் சொல்வோம். \"இவ்வாறே (மற்ற) மக்களுக்கு நீங்கள் சாட்சிகளாக இருப்பதற்காக உங்களை நடுநிலைச் சமுதாயமாக ஆக்கினோம்\" என்னும் புகழுயர்ந்த இறைவனின் (2:143) வசனம் இதைத்தான் குறிக்கின்றது.\n\nஅறிவிப்பவர்: அபூசயீத் அல் குத்ரீ (ரலி), நூல்: புகாரி (3339)\n\nமறுமை நாளில் நூஹ் (அலை) அவர்கள் கொண்டுவரப்படுவார்கள். அவர்களிடம், \"நீங்கள் (இறைச் செய்தியை) எடுத்துரைத்து விட்டீர்களா?\" என்று கேட்கப்படும். அதற்கு அவர்கள், \"ஆம்! (எடுத்துரைத்து விட்டேன்); என் இறைவா!\" என்று பதிலளிப்பார்கள். உடனே, அவர்களுடைய சமுதாயத்தாரிடம், \"இவர் உங்களுக்கு (இறைச் செய்தியை) எடுத்துரைத்தாரா?\" என்று கேட்கப்படும். அதற்கு அவர்கள், \"எங்களை எச்சரிப்பவர் எவருமே வரவில்லையே?\" என்று (பொய்) சொல்வார்கள். அப்போது நூஹ் (அலை) அவர்களிடம் அல்லாஹ், \"உங்கள் சாட்சிகள் யார்?\" என்று கேட்பான். \"முஹம்மத் (ஸல்) அவர்களும் அவர்களுடைய சமுதாயத்தாரும்தாம் (என் சாட்சிகள்)\" என்று நூஹ் (அலை) அவர்கள் கூறுவார்கள். அப்போது நீங்கள் கொண்டுவரப்படுவீர்கள்; நூஹ் (அலை) அவர்கள் இறைச் செய்தியை எடுத்துரைத்தார்கள் என்று நீங்கள் சாட்சியம் அளிப்பீர்கள் என்று அல்லாஹ்வின் தூதர் (ஸல்) அவர்கள் கூறிவிட்டு, \"இவ்வாறே (மற்ற) மக்களுக்கு நீங்கள் சாட்சிகளாக இருப்பதற்காகவும், உங்களுக்கு இத்தூதர் சாட்சியாக இருப்பதற்காகவும் உங்களை நடுநிலைச் சமுதாயமாக ஆக்கினோம்\" எனும் (2:143ஆவது) இறைவசனத்தை ஓதினார்கள். அதிலுள்ள 'வசத்தன்' எனும் சொல்லுக்கு 'நீதி செலுத்தும் சமுதாயம்' (அத்லன்) என்று விளக்கம் அளித்தார்கள்.\n\nஅறிவிப்பவர்: அபூஸயீத் அல்குத்ரீ (ரலி), நூல்கள்: புகாரி (7349), திர்மிதீ (2878)"},
{"index": "13", "header": "கிப்லா மாற்றத்திற்கு முன் மரணித்தவர்களின் நிலை", "content": "2:143 வசனத்தில் \"அல்லாஹ் உங்கள் நம்பிக்கையை வீணாக்க மாட்டான்\" என்று இடம் பெற்றுள்ளது. இது கிப்லா மாற்றத்திற்கு முன்பாக பைத்துல் மக்திஸை நோக்கித் தொழுதவர்களின் தொழுகை வீணாகாது. அதுவும் இறைவனால் ஏற்றுக் கொள்ளப்படும் என்பதைப் பற்றிப் பேசுகிறது.\n(புதிய கிப்லாவான) கஅபாவை நோக்கி கிப்லா மாற்றப்படுவதற்கு முன்பாக (பழைய பைத்துல் மக்திஸ்) கிப்லாவைப் பின்பற்றித் தொழுத சிலர் (இறைவழியில்) கொல்லப்பட்டு இறந்துவிட்டிருந்தனர் அவர்கள் விஷயத்தில் நாங்கள் என்ன கூறுவது என்று எங்களுக்குத் தெரியவில்லை. அப்போது \"அல்லாஹ் உங்கள் நம்பிக்கையை வீணாக்க மாட்டான். அல்லாஹ் மனிதர்கள்மீது கருணை உள்ளவன், நிகரிலா அன்பாளன்\" எனும் (2:143) வசனத்தை அல்லாஹ் அருளினான்.\n\nஅறிவிப்பவர்: பரா (ரலி), நூல்: புகாரி (4486)"},
{"index": "14", "header": "துன்பத்தின்போது கூறவேண்டிய பிரார்த்தனை", "content": "அவர்களுக்கு எந்தத் துன்பம் ஏற்பட்டாலும் \"நாங்கள் அல்லாஹ்வுக்கே உரியவர்கள். நாங்கள் அவனிடமே திரும்பக் கூடியவர்கள்\" என்று கூறுவார்கள்\" என 2:156 வசனத்தில் இடம் பெற்றுள்ளது.\nஇதனுடன் சேர்த்து ஓத வேண்டிய அதிகப்படியான வாசகங்களையும் நபி (ஸல்) அவர்கள் கற்றுத் தந்துள்ளார்கள்.\n\"ஒரு முஸ்லிமுக்கு ஏதேனும் துன்பம் நேரும்போது அவர் அல்லாஹ்வின் ஆணைக்கேற்ப \"இன்னா லில்லாஹி வ இன்னா இலைஹி ராஜிஊன்' (நாங்கள் அல்லாஹ்வுக்கே உரியவர்கள். நாங்கள் அவனிடமே திரும்பக்கூடியவர்கள்.) என்றும், \"அல்லாஹும்மஃஜுர்னீ ஃபீ முஸீபத்தீ வ அக்லிஃப் லீ கைரம் மின்ஹா' (இறைவா, எனக்கேற்பட்ட இத்துன்பத்தை நான் பொறுமையுடன் ஏற்றதற்கு மாற்றாக எனக்கு நன்மையை வழங்குவாயாக!) என்றும் கூறினால், அதற்கு ஈடாக அதைவிடச் சிறந்ததை அவருக்கு அல்லாஹ் வழங்காமல் இருப்பதில்லை\" என்று அல்லாஹ்வின் தூதர் (ஸல்) அவர்கள் கூறினார்கள்.\n(என் முதல் கணவர்) அபூசலமா (ரலி) அவர்கள் இறந்தபோது நான் \"அபூசலமாவைவிட முஸ்லிம்களில் சிறந்தவர் யார் இருக்க முடியும்? அல்லாஹ்வின் தூதர் (ஸல்) அவர்களிடம் முதன்முதலில் நாடு துறந்து வந்த குடும்பம் (அவருடைய குடும்பம்தான்)\" என்று கூறினேன். ஆயினும், (அல்லாஹ்வின் தூதர் அவர்களின் கூற்றுக்கேற்ப) இன்னாலில்லாஹி... என்று நான் சொன்னேன். அவ்வாறே அவருக்கு ஈடாக அல்லாஹ் தன்னுடைய தூதரையே (இரண்டாவது கணவராக) எனக்கு வழங்கினான்.\n\nஅறிவிப்பவர்: உம்மு ஸலமா (ரலி), நூல்கள்: முஸ்லிம் (1674), அஹ்மத் (25417)"},
{"index": "15", "header": "ஸஃபா, மர்வாவிற்கு மத்தியில் ஸயீ செய்வது குற்றமல்ல!", "content": "ஹஜ், உம்ரா கிரியைகளில் ஸஃபா, மர்வாவிற்கு இடையில் ஸயீ செய்வது அவசியம் என்பதை வலியுறுத்தி நபிமொழிகள் இடம் பெற்றுள்ளன. 2:158 வசனத்தில் \"அவ்விரண்டையும் சுற்றுவது குற்றமில்லை\" என்று கூறப்பட்டுள்ளது. எனவே இதைச் செய்யாமல் இருப்பது கூடும் என்று புரிந்து கொள்ளக் கூடாது. ஏனெனில் அறியாமைக் காலத்தில் இறைமறுப்பாளர்கள் ஸஃபா, மர்வாவில் சிலைகளை வைத்து அவற்றைச் சுற்றி வந்தனர். பின்னர் இஸ்லாம் மேலோங்கிய பிறகு ஹஜ் மற்றும் உமராவில் அவற்றுக்கிடையே ஸயீ செய்வதால் இறைமறுப்பாளர்களின் செயல்களுக்கு ஒப்பாகிவிடுமோ என்ற அச்சம் நபித் தோழர்களுக்கு ஏற்பட்டது. அப்போதுதான் \"ஸஃபாவும், மர்வாவும் அல்லாஹ்வின் மார்க்க அடையாளங்களில் உள்ளவை. எனவே இந்த (கஅபா) ஆலயத்தை ஹஜ், அல்லது உம்ரா செய்பவர் அவ்விரண்டையும் சுற்றுவது குற்றமில்லை.\" (2:158) என்ற வசனத்தை அல்லாஹ் அருளிளான். இது தொடர்பாக வந்துள்ள நபிமொழிகளைக் காண்போம்.\nநான் அனஸ் பின் மாலிக் (ரலி) அவர்களிடம், \"ஸஃபா-மர்வாவுக்கிடையே ஓடுவதை நீங்கள் வெறுக்கக் கூடியவர்களாக இருந்தீர்களா?\" எனக் கேட்டேன். அதற்கவர்கள், \"ஆம்! ஏனெனில், 'ஸஃபாவும் மர்வாவும் அல்லாஹ் ஏற்படுத்திய அடையாளங்களில் உள்ளவை. எனவே இந்த (கஅபா) ஆலயத்தை ஹஜ் அல்லது உம்ரா செய்பவர் அவ்விரண்டையும் சுற்றி வருவது குற்றமில்லை' எனும் (2:158) வசனம் அருளப்பெறும்வரை அவ்விரண்டும் (எங்கள் பழைய நம்பிக்கைப்படி) அறியாமைக் காலச் சின்னங்களாகவே இருந்தன\" என்று கூறினார்கள்.\n\nஅறிவிப்பவர்: அனஸ் (ரலி), நூல்: புகாரி (1648)\n\nநான் (என் சிறிய தாயார்) ஆயிஷா (ரலி) அவர்களிடம், \"ஸஃபாவும், மர்வாவும் அல்லாஹ் ஏற்படுத்திய அடையாளங்களில் உள்ளவை. எனவே இந்த (கஅபா) ஆலயத்தை ஹஜ் அல்லது உம்ரா செய்பவர் அவ்விரண்டையும் சுற்றி வருவது குற்றமில்லை\" என்ற (2:158) இறைவசனப்படி, அல்லாஹ்வின்மீது ஆணையாக! ஸஃபா-மர்வாவுக்கிடையே சுற்றி வராவிட்டாலும் குற்றமில்லை என்பது பற்றி நீங்கள் என்ன கருதுகிறீர்கள்?\" எனக் கேட்டேன். அதற்கு ஆயிஷா (ரலி) அவர்கள், \"என் சகோதரி (அஸ்மாவின்) மகனே! நீர் சொன்னது தவறு. அந்த வசனத்தில் அவ்விரண்டையும் சுற்றி வராமலிருப்பது குற்றமில்லை என்றிருந்தால்தான் நீர் கூறும் கருத்து வரும். ஆனால் இவ்வசனம் அன்ஸாரிகளின் விஷயத்தில் அருளப் பெற்றதாகும். அவர்கள் இஸ்லாத்தை ஏற்றுக் கொள்ளும்முன் அவர்கள் வணங்கி வந்த முஷல்லல் என்னும் குன்றில் உள்ள மனாத் என்னும் சிலைக்காக இஹ்ராம் அணியும் வழக்கம் உள்ளவர்களாக இருந்தனர். எனவே, இப்போது (இஸ்லாத்தை ஏற்றபின்) அந்த ஸஃபா-மர்வாவை சுற்றி வருவது பாவமாகும் எனக் கருதினார்கள். எனவே, இஸ்லாத்தை அவர்கள் ஏற்றதும் நபி (ஸல்) அவர்களிடம் இதுபற்றி, \"அல்லாஹ்வின் தூதரே! நாங்கள் ஸஃபா - மர்வாவைச் சுற்றி வருவதைப் பாவமாகக் கருதுகிறோம்\" எனக் கூறினார்கள். அப்போதுதான் அல்லாஹ், 'ஸஃபாவும் மர்வாவும் அல்லாஹ் ஏற்படுத்திய அடையாளங்களில் உள்ளவை' என்ற (2:158) வசனத்தை அருளினான். மேலும் நபி (ஸல்) அவர்கள் அவ்விரண்டுக்குமிடையே சுற்றி வருவதைச் செயல்படுத்திக் காட்டியுள்ளார்கள். எனவே, அவ்விரண்டிற்குமிடையே சுற்றி வருதலை விடுவதற்கு யாருக்கும் அனுமதியில்லை' எனக் கூறினார்கள்.\n\nஅறிவிப்பவர்: உர்வா, நூல்கள்: புகாரி (1643), முஸ்லிம் (2446)"},
{"index": "16", "header": "தூய்மையானவற்றை உண்ணுதல்", "content": "நமது பிரார்த்தனை ஏற்கப்படுவதற்கு, மார்க்கம் அனுமதித்த வழியில் சம்பாதிப்பதும், மார்க்கம் அனுமதித்தவற்றை மட்டும் உண்பதும் முக்கியமான அடிப்படை என்பதைப் பின்வரும் நபிமொழி தெளிவுபடுத்துகிறது.\nஅல்லாஹ்வின் தூதர் (ஸல்) அவர்கள் \"மக்களே! அல்லாஹ் தூயவன். தூய்மையானதையே அவன் ஏற்கின்றான். அல்லாஹ் தன்னுடைய தூதர்களுக்கு இட்ட ஆணைகளையே இறைநம்பிக்கையாளர்களுக்கும் இட்டுள்ளான்\" என்று கூறிவிட்டு(ப் பின்வரும் இரு வசனங்களை) ஓதிக் காட்டினார்கள்: \"தூதர்களே! நல்லவற்றை உண்ணுங்கள்! நற்செயல் செய்யுங்கள்! நீங்கள் செய்வதை நான் நன்கறிபவன்\" (23:51), \"இறைநம்பிக்கை கொண்டோரே! நாம் உங்களுக்கு அளித்திருப்பவற்றில் தூய்மையானவற்றை உண்ணுங்கள். நீங்கள் அல்லாஹ்வை மட்டும் வணங்குபவர்களாக இருந்தால் அவனுக்கு நன்றி செலுத்துங்கள்\" (2:172)\nபிறகு ஒரு மனிதரைப் பற்றிச் சொன்னார்கள். \"அவர் தலைவிரி கோலத்துடனும் புழுதி படிந்த நிலையிலும் நீண்ட பயணம் மேற் கொள்கிறார். அவர் தம் கரங்களை வானை நோக்கி உயர்த்தி \"என் இறைவா, என் இறைவா' என்று பிரார்த்திக்கிறார். ஆனால், அவர் உண்ணும் உணவு தடை செய்யப்பட்டதாக இருக்கிறது; அவர் அருந்தும் பானம் தடை செய்யப்பட்டதாக இருக்கிறது; அவர் அணியும் உடை தடை செய்யப்பட்டதாக இருக்கிறது; தடை செய்யப்பட்ட உணவையே அவர் உட்கொண்டிருக்கிறார். இத்தகையவருக்கு எவ்வாறு (அவரது பிரார்த்தனை) ஏற்கப்படும்?\" என்று கூறினார்கள்.\n\nஅறிவிப்பவர்: அபூஹுரைரா (ரலி), நூல்கள்: முஸ்லிம் (1844), திர்மிதீ (2446)"},
{"index": "17", "header": "கொலை செய்தவர் யாராக இருந்தாலும் தண்டிக்கப்பட வேண்டும்", "content": "(கொலை செய்தவன்) சுதந்திரமானவன் என்றால் அந்தச் சுதந்திரமானவனும், அடிமை என்றால் அந்த அடிமையும், பெண் என்றால் அந்தப் பெண்ணும் (பழிவாங்கப்பட வேண்டும்) என்ற (2:178) வசனம் தொடர்பாகப் பின்வருமாறு இப்னு அப்பாஸ் (ரலி) விளக்கினார்கள்:\nஒரு பெண்ணைக் கொன்ற ஆணை அவர்கள் பழிவாங்குவதில்லை. மாறாக ஆணுக்கு ஆணையும் பெண்ணுக்குப் பெண்ணையும் மட்டுமே பழிவாங்கி வந்தனர். இந்நிலையில்தான் \"உயிருக்குப் பதிலாக உயிர், கண்ணுக்குப் பதிலாகக் கண்\" (பழிவாங்கப்படும்) என்ற (5:45) வசனம் இறங்கியது.\n\nஅறிவிப்பவர்: அலீ பின் அபீதல்ஹா, நூல்: பைஹகீ 15969\n\nமேற்கூறப்பட்ட செய்தியின் கருத்தை வலுவூட்டும் வகையில் பின்வரும் செய்தி இடம்பெற்றுள்ளது.\nபனூ இஸ்ராயீல்களிடையே (கொலை நடந்துவிட்டால்) பழிக்குப்பழி (கிஸாஸ்) வாங்குதல் (நடைமுறையில்) இருந்தது; ஆனால், இழப்பீடு (பெற்றுக் கொண்டு கொலையாளியை மன்னித்துவிடும் சட்டம் நடைமுறையில்) இருக்கவில்லை. ஆகவேதான், \"இறைநம்பிக்கை கொண்டோரே! கொலை செய்யப்பட்டோருக்காகப் பழிவாங்குதல் உங்கள்மீது கடமையாக்கப்பட்டுள்ளது. (கொலை செய்தவன்) சுதந்திரமானவன் என்றால் அந்தச் சுதந்திரமானவனும், அடிமை என்றால் அந்த அடிமையும், பெண் என்றால் அந்தப் பெண்ணும் (பழிவாங்கப்பட வேண்டும்). கொல்லப்பட்டவனின் சகோதரனால் (பொறுப்பாளரால்) கொலையாளிக்கு ஏதேனும் மன்னிப்பு வழங்கப்பட்டால் நியாயமான முறையைப் பின்பற்றி (ஈட்டுத் தொகையை) அழகிய முறையில் அச்சகோதரனுக்கு வழங்க வேண்டும். இது உங்கள் இறைவனின் சலுகையும், அருளும் ஆகும். இதன் பின்னர் யார் வரம்பு மீறுகிறாரோ அவருக்குத் துன்புறுத்தும் வேதனை உள்ளது\" (2:178) என்று கூறுகின்றான்.\nஇப்னு அப்பாஸ் (ரலி) அவர்கள் கூறுகிறார்கள்: 'மன்னிப்பு அளித்தல்' (அஃப்வ்) என்பது, வேண்டுமென்றே செய்த கொலைக்கு உயிரீட்டுத் தொகையை ஏற்பதைக் குறிக்கும். நியதியைப் பேணி நல்ல முறையில் அதைக் கொலையாளி செலுத்திட வேண்டும்.\n\nஅறிவிப்பவர்: இப்னு அப்பாஸ் (ரலி), நூல்கள்: புகாரி (6881), நஸாயீ (4699)"},
{"index": "18", "header": "நோன்பை விட்டவருக்கான பரிகாரம்", "content": "நோன்பு நோற்பதற்குச் சக்தியுள்ளவர் அதை விட்டுவிட்டால் பரிகாரம் செய்ய வேண்டும் என்று முதலில் சட்டம் இருந்தது. பின்னர் சக்தியுள்ளவர் கண்டிப்பாக நோன்பு நோற்றே ஆகவேண்டும் என அச்சட்டம் மாற்றப்பட்டு விட்டது. இதனைப் பின்வரும் நபிமொழி தெளிவுபடுத்துகிறது.\n\"அதற்குச் சக்தி பெற்றவர்கள் ஒர் ஏழைக்கு உணவளிப்பது பரிகாரமாகும்\" எனும் (2:184) இறை வசனம் அருளப்பட்டபோது, விரும்பியவர் நோன்பு நோற்காமல் விட்டுவிட்டுப் பரிகாரம் செய்து வந்தார். பின்னர் இதை மாற்றி இதற்குப் பின்னுள்ள வசனம் \"உங்களில் அம்மாதத்தை அடைபவர் அதில் நோன்பு நோற்கட்டும்!\" என்ற (2:185) வசனம் அருளப் பெற்றது.\n\nஅறிவிப்பவர்: சலமா பின் அக்வஃ (ரலி), நூல்கள்: புகாரி(4507), முஸ்லிம்(2104)\n\n2:185 வசனத்தின்படி சக்தியுள்ளவர்கள் கண்டிப்பாக நோன்பு நோற்க வேண்டும் என்ற சட்டம் பெறப்படுகிறது.\nயாரையும் அவருடைய சக்திக்குட்பட்டே தவிர அல்லாஹ் நிர்ப்பந்திக்க மாட்டான் (அல்குர்ஆன் 2:286) என்ற வசனத்தின்படி அறவே நோன்பு நோற்க முடியாத நிரந்தர நோயாளிகள், முதியவர்கள் ஆகியோர் நோன்பை விடுவதால் எந்தக் குற்றமும் இல்லை. அவர்கள் பரிகாரம் செய்ய வேண்டிய அவசியமும் இல்லை."},
{"index": "19", "header": "நோன்புக்கால இரவுகளில் இறைவன் வழங்கிய சலுகை", "content": "இஸ்லாத்தின் தொடக்க காலத்தில் நபித் தோழர்களில் ஒருவர் நோன்பு துறந்துவிட்டால் அவர் இஷா தொழும்வரை அல்லது தூங்கும் வரை உண்ணலாம்; பருகலாம்; தாம்பத்திய உறவில் ஈடுபடலாம் என்ற சட்டம் இருந்தது. ஒருவர் இஷா தொழுதுவிட்டால், அல்லது தூங்கிவிட்டால் அடுத்த நாள் இரவில்தான் உண்ணவும், பருகவும், தாம்பத்ய உறவில் ஈடுபடவும் முடியும். இரவின் இடையில் விழித்தாலும் இவை தடைசெய்யப்பட்டிருந்தது. இதனால் அவர்கள் மிகவும் கஷ்டப்பட்டனர். 2:187 வசனத்தின் மூலம் அந்தத் தடை நீக்கப்பட்டது. இதுதொடர்பாகப் பின்வரும் செய்தி தெளிவுபடுத்துகிறது.\n (ஆரம்ப காலத்தில்) நபித் தோழர்கள் நோன்பு நோற்று, நோன்பை நிறைவு செய்யும் நேரம் வந்து, அதற்கு முன்பே உறங்கி விட்டிருந்தால் அன்றைய இரவிலும் (தொடர்ந்து) பகலிலும் மாலை வரை எதையும் உண்ண மாட்டார்கள். (ஒருமுறை) கைஸ் பின் ஸிர்மா அல்அன்சாரி (ரலி) அவர்கள் நோன்பு நோற்றிருந்தார்கள்; நோன்பை நிறைவு செய்யும் நேரம் வந்ததும் தம் மனைவியிடம் வந்து, 'உன்னிடம் உணவு ஏதும் உள்ளதா?\" என்று கேட்டார்கள்; அவருடைய மனைவி, \"இல்லை! எனினும் நான் சென்று உமக்காக (உணவைத்) தேடி வருகிறேன்\" என்றார். கைஸ் பின் ஸிர்மா (ரலி) அவர்கள் அன்றைய தினம் கூலி வேலை செய்துவிட்டு வந்ததால் அவருக்கு உறக்கம் மேலிட்டு விட்டது. அவருடைய மனைவி வந்து அவரைக் கண்டபோது, \"உமக்கு நஷ்டம் ஏற்பட்டுவிட்டது\" என்றார். நண்பகலானதும் கைஸ் (ரலி) அவர்கள் மூர்ச்சையுற்றார்கள். இதுபற்றி நபி (ஸல்) அவர்களிடம் கூறப்பட்டபோது, \"நோன்புக்கால இரவில் உங்கள் மனைவியருடன் கூடுவது உங்களுக்கு அனுமதிக்கப்பட்டுள்ளது\" (2:187) என்ற வசனமும், இன்னும் \"(இரவு என்ற) கருப்புக் கயிற்றிலிருந்து அதிகாலை எனும் வெள்ளைக் கயிறு உங்களுக்குத் தெளிவாகும்வரை உண்ணுங்கள்; பருகுங்கள்\" என்ற (2:187) வசனமும் அருளப் பெற்றன. இதனால் நபித் தோழர்கள் அதிக மகிழ்ச்சி அடைந்தார்கள்.\n\nஅறிவிப்பவர்: பரா (ரலி), நூல்: புகாரி (1915), அபூதாவுத் (1970), அஹ்மத் (17870)\n\nபரா பின் ஆஸிப் (ரலி) அவர்கள் கூறியதாவது:\nரமளான் மாத நோன்பு கடமையானபோது, மக்கள் ரமளான் மாதம் முழுவதும் (தம்) மனைவியரை நெருங்காமலிருந்தார்கள். (மக்களில்) சிலர் தங்களுக்குத் தாங்களே அநீதியிழைத்துக் கொண்டிருந்தார்கள். எனவே, அல்லாஹ், நீங்கள் உங்களுக்கே துரோகம் இழைத்துக் கொண்டிருந்ததை அல்லாஹ் அறிந்துள்ளான். எனவே அவன் உங்கள் பாவமன்னிப்பை ஏற்று உங்களை மன்னித்தான்' என்று (திருக்குர்ஆன் 2:187வது) வசனத்தை அருளினான்.\nநூல்: புகாரி (4508)"},
{"index": "20", "header": "ஸஹர் உணவின் முடிவு நேரம்", "content": "\"(இரவு என்ற) கருப்புக் கயிற்றிலிருந்து அதிகாலை எனும் வெள்ளைக் கயிறு உங்களுக்குத் தெளிவாகும்வரை உண்ணுங்கள்; பருகுங்கள்\" (2:187)\nநோன்பு நோற்பதற்காக இரவின் இறுதி நேரத்தில் உண்பது நபிவழியாகும். இதற்கு ஸஹர் உணவு என்று கூறப்படும். இரவின் இறுதி நேரம் என்பது ஃபஜ்ர் (அதிகாலை) வரை உள்ளது என்பதை மேற்கண்ட வசனம் குறிப்பிடுகிறது.\n'கருப்புக் கயிற்றிலிருந்து வெள்ளைக் கயிறு தெளிவாகும்வரை' என்ற (2:187) இறைவசனம் அருளப் பெற்றபோது, நான் ஒரு கருப்புக் கயிற்றையும் வெள்ளைக் கயிற்றையும் எடுத்து என் தலையணையில் வைத்துக் கொண்டேன்; இரவில் அதைப் பார்க்கலானேன்; எனக்கு எதுவும் தெளிவாகவில்லை! விடிந்ததும் நபி (ஸல்) அவர்களிடம் சென்று இதுபற்றிக் கூறினேன். அதற்கு நபி (ஸல்) அவர்கள், \"(கருப்புக் கயிறு என்பது) இரவின் கருமையும் (வெள்ளைக் கயிறு என்பது) பகலின் வெண்மையும்தான்!\" என்று பதிலளித்தார்கள்.\n\nஅறிவிப்பவர்: அதீ பின் ஹாத்திம் (ரலி), நூல்கள்: புகாரி (1916), முஸ்லிம் (1988)\n\nசஹ்ல் பின் சஅத் (ரலி) அவர்கள் அறிவிக்கிறார்கள்:\n\"(இரவு என்ற) கருப்புக் கயிற்றிலிருந்து அதிகாலை எனும் வெள்ளைக் கயிறு உங்களுக்குத் தெளிவாகும்வரை உண்ணுங்கள்; பருகுங்கள்\" என்ற (2:187) இறைவசனம் அருளப்பட்டது! அப்போது, அவ்வசனத்தில் 'மினல் ஃபஜ்ரி (அதிகாலை)' என்னும் வாசகம் இருக்கவில்லை. அப்போதெல்லாம் மக்கள் நோன்பு நோற்க நினைத்தால் ஒரு காலில் வெள்ளைக் கயிற்றையும் மறு காலில் கருப்புக் கயிற்றையும் கட்டிக் கொள்வார்கள்; அவ்விரண்டும் கண்ணுக்குத் தெரியும்வரை உண்டு கொண்டே இருப்பார்கள். பிறகுதான் 'மினல் ஃபஜ்ரி (அதிகாலை)' என்னும் வாசகம் (அவ்வசனத்துடன்) அருளப்பட்டது. 'இரவையும் பகலையுமே அல்லாஹ் இவ்வாறு குறிப்பிடுகிறான்' என்று அப்போதுதான் மக்கள் விளங்கிக் கொண்டார்கள்.\nநூல்: புகாரி (1917)"},
{"index": "21", "header": "பின்வாசல் வழியாக வீட்டுக்குள் நுழையும் மூடநம்பிக்கை", "content": "அன்ஸாரிகள் ஹஜ் செய்துவிட்டு வரும்போது தங்கள் வீடுகளின் (முன்) வாசல்கள் வழியாக உள்ளே செல்ல மாட்டார்கள். மாறாக, பின்வாசல் வழியாகச் செல்வார்கள். அப்போது அன்ஸாரிகளைச் சேர்ந்த ஒருவர் (முன்) வாசல் வழியாக வீட்டிற்குச் சென்றார். இது (மற்றவர்களால்) குறை கூறப்பட்டது. அப்போது \"(இஹ்ராமுடைய நிலையில்) உங்கள் வீடுகளுக்குள் நீங்கள் அவற்றின் பின்(வாசல்) வழியாக வருவதில் நன்மை இல்லை. மாறாக, இறைவனை அஞ்சுபவரே நன்மை உடையவராவார். வீடுகளுக்குள் அவற்றின் (முன்)வாசல்கள் வழியாகவே வாருங்கள். நீங்கள் வெற்றி பெறுவதற்காக அல்லாஹ்வை அஞ்சிக் கொள்ளுங்கள்!\" எனும் (2:189வது) இறைவசனம் அன்ஸாரிகளாகிய எங்கள் விஷயத்தில் அருளப் பெற்றது.\n\nஅறிவிப்பவர்: பரா (ரலி), நூல்கள்: புகாரி (1803), முஸ்லிம் (5760)"},
{"index": "22", "header": "குழப்பம் என்பது என்ன?", "content": "குழப்பம் நீங்கி, வணக்க வழிபாடு அல்லாஹ்வுக்காக ஆகும்வரை அவர்களை எதிர்த்துப் போரிடுங்கள். (2:193)\nஇவ்வசனத்தில் இடம் பெறும் \"குழப்பம்\" எனும் சொல் இணைவைத்தலைத்தான் குறிக்கும் என்பதை நபியுடைய வழிமுறையின் அடிப்படையில் நபித் தோழர் விளக்கமளித்துள்ளார். இவ்வசனத்தின் வாசகங்களும் அதைத்தான் கூறுகின்றன.\nஅப்துல்லாஹ் இப்னு உமர் (ரலி) அவர்கள் (மக்காவில் அரசியல் குழப்பம் நடந்து கொண்டிருந்தபோது) எங்களிடம் (ஒருநாள்) வந்தார்கள். அன்னார் எங்களுக்கு ஒரு நல்ல ஹதீஸை எடுத்துரைக்க வேண்டுமென நாங்கள் எதிர்பார்த்தோம். இதற்கிடையில் ஒருவர் அவர்களை நோக்கி விரைந்து சென்று, 'அபூ அப்திர்ரஹ்மானே! குழப்பத்தின்போது போர்புரிவது பற்றி எங்களுக்குச் சொல்லுங்கள். அல்லாஹ்வோ, \"குழப்பம் நீங்கும்வரை அவர்களுடன் போரிடுங்கள்\" என்று கூறுகிறானே!' எனக் கேட்டார்.\nஅதற்கு அப்துல்லாஹ் இப்னு உமர்(ரலி) அவர்கள், 'தாயற்றுப் போவாய்! (இந்த வசனத்தில் கூறப்பட்டுள்ள) 'குழப்பம்' என்னவென்று உனக்குத் தெரியுமா? முஹம்மத் (ஸல்) அவர்கள் இணைவைப்பாளர்களுடன்தான் போரிட்டார்கள். இணைவைப்பாளர்களின் மார்க்கத்தில் இருப்பதுதான் குழப்பமே! ஆனால், (இன்று) ஆட்சியதிகாரத்திற்காக நீங்கள் போரிட்டுக் கொள்வதைப் போன்று அது இருக்கவில்லை' என்று பதிலளித்தார்கள்.\n\nஅறிவிப்பவர்: ஸயீத் பின் ஜுபைர், நூல்: புகாரி (7095)"},
{"index": "23", "header": "புனிதங்கள் இருதரப்பிற்கும் சமமானவை", "content": "புனித மாதத்திற்கு நிகர் புனித மாதம்தான். புனிதங்(கள் பாழ்படுத்தப்பட்டால் அவை)களுக்குப் பழிவாங்குதல் உண்டு. எனவே உங்கள் மீது யாரேனும் வரம்பு மீறினால், அவர்கள் உங்களிடம் வரம்பு மீறியதைப் போன்றே நீங்களும் அவர்களிடம் வரம்பு மீறுங்கள். அல்லாஹ்வை அஞ்சிக் கொள்ளுங்கள். இறையச்சமுடையோருடன் அல்லாஹ் இருக்கிறான் என்பதையும் அறிந்து கொள்ளுங்கள். (2:194)\nபுனிதமிக்க மாதத்தில் யாரேனும் (அவர்களாகப்) போருக்கு வந்தாலன்றி, நபி (ஸல்) அவர்கள் (யாரிடமும்) தாமாகச் சென்று) போரிட்டதில்லை. புனித மாதம் வந்தால் அது முடியும்வரை போரை நிறுத்தி வைத்துவிடுவார்கள்.\n\nஅறிவிப்பவர்: ஜாபிர் (ரலி), நூல்: அஹ்மத் (14056)"},
{"index": "24", "header": "இறைவழியில் செலவிடாமல் அழிவைத் தேடிக் கொள்ளாதீர்கள்", "content": "\"அல்லாஹ்வின் பாதையில் செலவு செய்யுங்கள்! உங்கள் கைகளை அழிவின்பக்கம் கொண்டு செல்லாதீர்கள்!\" எனும் (2:195) வசனம் (இறைவழியில்) செலவிடுவதைக் (கைவிடுவது) குறித்து அருளப்பட்டது.\n\nஅறிவிப்பவர்: ஹுதைஃபா (ரலி), நூல்: புகாரி (4516)\n\nஅல்லாஹ் இஸ்லாத்திற்குக் கண்ணியத்தை வழங்கி விட்டான். அதற்கு உதவியாளர்களும் அதிகமாகி விட்டனர். இதனால் \"நமது செல்வங்கள் அழிகின்றன. அல்லாஹ் இஸ்லாத்திற்குக் கண்ணியத்தை வழங்கினான். அதற்கு உதவியாளர்களும் அதிகமாகி விட்டனர். நாம் நமது பொருள்களைப் பாதுகாப்பதில் நிலைத்திருந்தால் நமது பொருள்கள் அழியாமல் பாதுகாத்திருக்கலாம்\" என்று அல்லாஹ்வின் தூதருக்குத் தெரியாமல் (அன்சாரிகளாகிய) எங்களில் சிலர் சிலரோடு இரகசியமாகப் பேசிக்கொண்டனர். அப்பொழுது அல்லாஹ் \"அல்லாஹ்வின் பாதையில் செலவு செய்யுங்கள்! உங்கள் கைகளை அழிவின்பக்கம் கொண்டு செல்லாதீர்கள்!\" என்ற (2:195) வசனத்தை நாங்கள் பேசிக் கொண்டதற்கு எதிராக அதற்குப் பதில் கூறும் வகையில் இறக்கியருளினான்.\n\nஅறிவிப்பவர்: அபூஅய்யூப் அன்சாரி (ரலி),\n\nநூல்கள்: திர்மிதீ (2888), அபூதாவுத் (2512)\nபாவம் செய்துவிட்டு, எனக்குப் பாவமன்னிப்பே கிடையாது என்று நம்பிக்கையிழந்து பேசுபவர்களைக் கண்டிக்கும் விதமாகவும் இவ்வசனம் அருளப்பட்டதாக ஹதீஸ்களில் கூறப்பட்டுள்ளது.\n\"உங்கள் கைகளை அழிவின்பக்கம் கொண்டு செல்லாதீர்கள்!\" என்ற (2:195) வசனம், (போர்க்களத்தில்) எதிரியைச் சந்தித்துப் போராடி கொல்லப்படுவர் தொடர்பாக பேசுகிறதா?\" என்று ஒரு மனிதர் பரா (ரலி) அவர்களிடம் கேட்டார். அதற்கு அவர்கள் \"இல்லை. ஒருவர் பாவத்தைச் செய்துவிட்டு எனக்குப் பாவமன்னிப்பே கிடையாது என்று (நம்பிக்கையிழந்து போய்) கூறுகிறார். அத்தகையவர் தொடர்பாகவே இந்த வசனத்தை அல்லாஹ் இறக்கினான்\" என்று பதிலளித்தார்கள்.\n\nஅறிவிப்பவர்: அபூஇஸ்ஹாக், நூல்கள்: ஹாகிம் (3089), ஷுஅபுல் ஈமான்- பைஹகீ (6691), தப்ரானீ- அவ்ஸத் (5672)"},
{"index": "25", "header": "கிரான் ஹஜ்", "content": "நீங்கள் அல்லாஹ்வுக்காக ஹஜ்ஜையும் உம்ராவையும் நிறைவேற்றுங்கள். நீங்கள் தடுக்கப்பட்டால் பலிப் பிராணியில் இயன்ற ஒன்று (அறுக்கப்பட வேண்டும்.) பலிப் பிராணி, தனது எல்லையை அடையும்வரை உங்கள் தலைகளை மழிக்காதீர்கள். உங்களில் யாரேனும் நோயாளியாகவோ அல்லது தனது தலையில் நோவினை உள்ளவராகவோ இருந்(து தலையை மழித்)தால் நோன்பு நோற்பது அல்லது தர்மம் செய்வது அல்லது பலியிடுவது உரிய பரிகாரமாகும். நீங்கள் பாதுகாப்பான சூழலை அடைந்து, யாரேனும் ஹஜ்ஜையும், உம்ராவையும் தமத்துவ் முறையில் செய்தால் அவர் பலிப் பிராணியில் இயன்றதை (அறுக்க வேண்டும். அதைப்) பெற்றுக் கொள்ளாதவர் ஹஜ்ஜில் மூன்று நாட்களும், (ஊருக்குத்) திரும்பியதும் ஏழு நாட்களும் நோன்பு நோற்க வேண்டும். இது முழுமையான பத்து ஆகும். இது, யாருடைய குடும்பம் மஸ்ஜிதுல் ஹராமில் (மக்காவில்) வசிக்கவில்லையோ அவர்களுக்குரியது. அல்லாஹ்வை அஞ்சிக் கொள்ளுங்கள். அல்லாஹ் கடுமையாகத் தண்டிப்பவன் என்பதை அறிந்து கொள்ளுங்கள். (2:196)\nஹஜ்ஜின் மூன்று வகைகளில் கிரான் ஹஜ் என்பதும் ஒரு வகையாகும். அதாவது ஹஜ்ஜையும், உம்ராவையும் ஒரே இஹ்ராமில் நிறைவேற்றுவதாகும். நபி (ஸல்) அவர்கள் குர்பானிப் பிராணியை தமது கையோடு கொண்டு வந்து விட்டதால் அவர்கள் கிரான் முறையில்தான் ஹஜ்ஜை நிறைவேற்றினார்கள். மேற்கண்ட 2:196வது வசனத்தில் \"பலிப் பிராணி, தனது எல்லையை அடையும்வரை உங்கள் தலைகளை மழிக்காதீர்கள்.\" என்று அல்லாஹ் ஆணையிட்டுள்ளதே இதற்கான காரணமாகும்.\n'அல்லாஹ்வின் தூதரே! உம்ரா செய்துவிட்டு மக்கள் இஹ்ராமிலிருந்து விடுபட்டு விட்டார்கள். ஆனால் நீங்கள் உம்ரா செய்த பிறகும் இஹ்ராமிலிருந்து விடுபடவில்லையே! என்ன காரணம்?\" என நான் நபி (ஸல்) அவர்களிடம் கேட்டேன். அதற்கு நபி (ஸல்) அவர்கள், \"எனது முடியைக் களிம்பு தடவிப் படியச் செய்து விட்டேன்; எனது குர்பானிப் பிராணியின் கழுத்தில் அடையாளம் தொங்க விட்டு விட்டேன். எனவே குர்பானி கொடுக்கும் வரை நான் இஹ்ராமைக் களைவது கூடாது\" என்றார்கள்.\n\nஅறிவிப்பவர்: ஹப்ஸா (ரலி), நூல்கள்: புகாரி (1566), முஸ்லிம் (2363)"},
{"index": "26", "header": "துல்ஹஜ் பத்தாம் நாளுக்கு முன் தலையை மழிப்பவருக்குரிய பரிகாரம்", "content": "ஹுதைபியாவில் என்னருகில் நபி (ஸல்) அவர்கள் நின்றார்கள். என் தலையிலிருந்து பேன்கள் உதிர்ந்து கொண்டிருந்தன. அப்போது நபி (ஸல்) அவர்கள், \"உமது (தலையிலுள்ள) பேன்கள் உமக்குத் துன்பம் தருகின்றனவா?\" என்று கேட்டார்கள். நான் ஆம்! என்றேன். அதற்கு \"உம் தலையை மழித்துக் கொள்ளும்!\" என்றார்கள். என் விஷயமாகத்தான் (2:196) இறைவசனம் அருளப் பெற்றது; அப்போது நபி (ஸல்) அவர்கள், \"மூன்று நாட்கள் நோன்பு நோற்பீராக! அல்லது மூன்று ஸாஉ தானியத்தை ஆறு ஏழைகளுக்குத் தர்மம் செய்வீராக! அல்லது உம்மால் முடிந்ததைப் பலியிடுவீராக!\" என்று கூறினார்கள்.\n\nஅறிவிப்பவர்: கஅப் பின் உஜ்ரா (ரலி), நூல்கள்: புகாரி (1815), முஸ்லிம் (2268)\n\nநான் இந்தப் பள்ளிவாசலில் - அதாவது, கூஃபா நகரின் பள்ளிவாசலில் - கஅப் பின் உஜ்ரா (ரலி) அவர்கள் அருகே அமர்ந்தேன். அவர்களிடம் (ஹஜ்ஜில் ஏற்படும் குறைகளுக்குப்) பரிகாரமாக நோன்புகள் நோற்பது குறித்துக் கேட்டேன். அதற்கு அவர்கள் கூறியதாவது:\nபேன்கள் என் முகத்தின் மீது உதிர்ந்து கொட்டிக் கொண்டிருக்க, நான் நபி (ஸல்) அவர்களிடம் தூக்கிச் செல்லப்பட்டேன். அவர்கள், \"உங்களுக்கு இந்த அளவிற்குச் சிரமம் ஏற்பட்டிருக்கும் என்று நான் நினைத்திருக்கவில்லை\" என்று கூறிவிட்டு, \"உங்களுக்கு ஓர் ஆடு கிடைக்குமா?\" என்று கேட்டார்கள். நான், இல்லை என்று பதிலளித்தேன். நபி (ஸல்) அவர்கள், \"மூன்று நாட்கள் நோன்பு வையுங்கள்! அல்லது தலா ஓர் ஏழைக்கு அரை ஸாவு' உணவு வீதம் ஆறு ஏழைகளுக்கு உணவளியுங்கள்; உங்கள் தலையை மழித்துக் கொள்ளுங்கள்\" என்று கூறினார்கள். ஆகவே, இந்த (2:196) வசனம், குறிப்பாக என் விஷயத்தில் அருளப்பட்டது. ஆனால், (அதன் சட்டம்) உங்களுக்கும் பொதுவானதாகும்.\n\nஅறிவிப்பவர்: அப்துல்லாஹ் பின் மஅகில்,\n\nநூல்கள்: புகாரி (4517), முஸ்லிம் (2272)\nஇந்த வசனம் அருளப்பட்ட நேரத்தில் நபி (ஸல்) அவர்கள் நிலை எவ்வாறு இருந்தது என்ற தகவலும் ஹதீஸ்களில் வந்துள்ளது.\nநபி (ஸல்) அவர்கள் ஜிஇர்ரானா எனுமிடத்தில் இருக்கும்போது வாசனை திரவியத்தின் அடையாளமோ அல்லது மஞ்சள் நிறமோ இருந்த சட்டை அணிந்திருந்த ஒருவர் அவர்களிடம் வந்து, \"உம்ராவில் நான் என்ன செய்ய வேண்டும் எனக் ஆணையிடுகிறீர்கள்?\" எனக் கேட்டார். அப்போது அல்லாஹ் நபி (ஸல்) அவர்களுக்கு வஹீ அறிவித்தான். எனவே நபி (ஸல்) அவர்கள் போர்வையால் மூடப்பட்டார்கள். நான் நபி (ஸல்) அவர்களுக்கு வஹீ வருவதைப் பார்க்க வேண்டும் என ஆவல் கொண்டிருந்தேன். உமர் (ரலி), \"நபி (ஸல்) அவர்களுக்கு அல்லாஹ் வஹீ அருளும்போது அவர்களைப் பார்க்க வேண்டும் என்று விரும்புகிறாயா?\" எனக் கேட்டார். நான் ஆம்' என்றேன். உடனே அவர் நபி (ஸல்) அவர்கள் மூடப்பட்டிருந்த ஆடையின் ஒருபுறத்தை நீக்கியதும் நான் நபி (ஸல்) அவர்களை உற்று நோக்கினேன். அப்போது ஒட்டகத்தின் குறட்டை போன்ற சப்தம் அவர்களிடமிருந்து வந்ததாக எண்ணுகின்றேன். பிறகு (வஹீயின்) அந்நிலை அவர்களை விட்டு நீங்கி விட்டபொழுது, அவர்கள், உம்ராவைப் பற்றிக் கேள்வி கேட்டவர் எங்கே? எனக் கேட்டுவிட்டு (அவரிடம்), \"உமது இச்சட்டையைக் கழற்றி வாசனை திரவியத்தின் அடையாளத்தைக் கழுவிவிட்டு, மஞ்சள் நிறத்தையும் அகற்றிவிடும்! மேலும் நீர் ஹஜ்ஜில் செய்வதைப் போன்று உம்ராவிலும் செய்வீராக!\" எனக் கூறினார்கள்.\n\nஅறிவிப்பவர்: யஅலா பின் உமைய்யா (ரலி), நூல்: புகாரி (1789)\n\nதப்ரானி - அவ்ஸத்தில் (1815வது ஹதீஸில்) ஹஜ், உம்ராவை அல்லாஹ்வுக்காக நிறைவேற்றுங்கள் என்ற வசனம் இந்த நேரத்தில் இறங்கியதாகக் கூடுதலாக இடம்பெற்றுள்ளது."},
{"index": "27", "header": "தமத்துவு ஹஜ்", "content": "ஹஜ்ஜின் மூன்று வகைகளில் தமத்துவு ஹஜ் என்பதும் ஒரு வகையாகும் இதை நபி (ஸல்) அவர்கள் செய்துள்ளார்கள். இதற்கு 2:196வது வசனம் சான்றாக உள்ளது.\n'தமத்துஉ' (ஹஜ் தொடர்பான இந்த 2:196வது) வசனம் அல்லாஹ்வின் வேதத்தில் அருளப்பட்டது. ஆகவே, நாங்கள் அதை அல்லாஹ்வின் தூதர் (ஸல்) அவர்களுடன் செயல்படுத்தினோம். அதைத் தடை செய்யும் குர்ஆன் (வசனம்) எதுவும் அருளப்படவில்லை. நபி (ஸல்) அவர்களும் தாம் இறக்கும்வரை அதைத் தடை செய்யவில்லை. (ஆனால் இந்த விஷயத்தில்) ஒருவர் மட்டும் தாம் விரும்பிய (மாற்றுக் கருத்)தைத் தமது (சொந்த) அபிப்பிராயப்படி தெரிவித்தார்.\n\nஅறிவிப்பவர்: இம்ரான் பின் ஹுஸைன் (ரலி),\n\nநூல்கள்: புகாரி (4518), முஸ்லிம் (2359)"},
{"index": "28", "header": "ஹஜ்ஜுக்குரிய அறியப்பட்ட மாதங்கள்", "content": "ஹஜ்(ஜின் காலம்) அறியப்பட்ட மாதங்களாகும். (2:197)\nமேற்கண்ட வசனத்தில் ஹஜ்ஜுக்குரிய காலம் அறியப்பட்ட மாதங்கள் என அல்லாஹ் குறிப்பிட்டுள்ளான். இவ்வசனம் அருளப்படும் காலகட்டத்தில் மக்களிடையே அவை தெளிவாக அறியப்பட்டிருந்த காரணத்தினால்தான் அல்லாஹ் இவ்வாறு குறிப்பிட்டுள்ளான். மக்களிடம் அறியப்பட்டிருந்த அந்த மாதங்கள் எவை என்பதை அன்றைய காலத்தில் வாழ்ந்த இப்னு உமர் (ரலி) அவர்கள் தெளிவுபடுத்தியுள்ளார்கள்.\nஇப்னு உமர் (ரலி) அவர்கள், \"ஹஜ்(ஜின் காலம்) அறியப்பட்ட மாதங்களாகும்\" என்ற வசனம் தொடர்பாகக் குறிப்பிடும்போது, \"ஷவ்வால், துல்கஅதா, துல்ஹஜ் மாதத்தின் (முதல்) பத்து நாட்கள்\" என்று குறிப்பிட்டார்கள்.\nநூல்: தாரகுத்னீ (2456)"},
{"index": "29", "header": "பாவம் கலவாத ஹஜ்ஜின் சிறப்பு", "content": "ஹஜ்ஜை கடமையாக்கிக் கொண்டவர் ஹஜ்ஜின் போது இல்லறத்தில் ஈடுபடுவதும், பாவம் செய்வதும், தர்க்கம் புரிவதும் கூடாது. நீங்கள் நன்மையில் எதைச் செய்தாலும் அல்லாஹ் அதனை அறிகிறான். (2:197)\nமேற்கண்ட வசனம் ஹஜ்ஜின் போது எவற்றைச் செய்யக் கூடாது என்பதைத் தெளிவுபடுத்துகிறது. இவற்றைப் பேணி நடப்போருக்குக் கிடைக்கும் பாக்கியத்தைப் பின்வரும் நபிமொழி தெளிவுபடுத்துகிறது.\nஅல்லாஹ்வின் தூதர் (ஸல்) அவர்கள் கூறினார்கள்:\nதாம்பத்திய உறவு மற்றும் பாவச் செயல்களில் ஈடுபடாமல் ஒருவர் அல்லாஹ்வுக்காகவே ஹஜ் செய்தால் அவர் அவருடைய தாய் அவரைப் பெற்றெடுத்த நாளில் இருந்ததைப் போன்று (பாவமறியாப் பாலகராகத்) திரும்புவார்.\n\nஅறிவிப்பவர்: அபூஹுரைரா (ரலி, நூல்கள்: புகாரி (1521), முஸ்லிம் (2625)"},
{"index": "30", "header": "ஹஜ்ஜுக்குரிய முன்னேற்பாடுகளைச் செய்து கொள்ளுதல்", "content": "யமன் வாசிகள் (ஹஜ்ஜுக்குத் தேவையான) பொருள்களைச் சேகரிக்காமல் ஹஜ்ஜுக்கு வருவார்கள். மேலும் நாங்கள் இறைவன் மீது நம்பிக்கை வைத்துள்ளோம் என்றும் கூறுவார்கள். மக்கா வந்தடைந்தால் மக்களிடம் யாசகம் கேட்பார்கள். இது குறித்தே அல்லாஹ் \"(ஹஜ்ஜுக்குரிய) பயணப் பொருட்களைத் தயார்படுத்திக் கொள்ளுங்கள். பயணப் பொருட்களில் மிகச் சிறந்தது இறையச்சமாகும்\" எனும் (2:197) வசனத்தை அருளினான்.\n\nஅறிவிப்பவர்: இப்னு அப்பாஸ் (ரலி, நூல்: புகாரி (1523)"},
{"index": "31", "header": "ஹஜ்ஜின் போது வியாபாரம் செய்தல்", "content": "இப்னு அப்பாஸ் (ரலி) அவர்கள் கூறியதாவது:\nஉகாழ், மஜன்னா, மற்றும் ஃதுல்மஜாஸ் ஆகியன அறியாமைக் காலத்துச் சந்தைகளாக இருந்தன. (இஸ்லாம் வந்த பிறகு) மக்கள் ஹஜ்ஜுப் பருவத்தில் (அங்கு) வியாபாரம் செய்வதைப் பாவச் செயலாகக் கருதினர். ஆகவே, \"(ஹஜ் பயணத்தில் வியாபாரம் செய்து) உங்களுடைய இறைவனின் அருளை நீங்கள் தேடிக் கொள்வது உங்கள்மீது குற்றமில்லை\" எனும் (2:198) வசனம் அருளப்பட்டது.\n\nஅறிவிப்பவர்: இப்னு அப்பாஸ் (ரலி, நூல்: புகாரி (4519)\n\n(நான்) ஹஜ்ஜுடைய பருவத்தில் என் வாகனங்களை வாடகைக்கு விடக்கூடியவனாக இருந்தேன். அப்போது மக்கள், \"(நீ வியாபார நோக்கத்தோடு ஹஜ் செய்வதால்) உன் ஹஜ் நிறைவேறாது\" என்று சொன்னார்கள். எனவே நான், இப்னு உமர் (ரலி) அவர்களைச் சந்தித்து, \"அபூஅப்திர் ரஹ்மானே! ஹஜ்ஜுடைய பருவத்தில் (ஹஜ் செய்பவர்களுக்கு) என் வாகனங்களை வாடகைக்கு விடுகிறேன். என் ஹஜ் நிறைவேறாது என்று மக்கள் கூறுகிறார்கள்\" என்று கூறினேன். அப்போது இப்னு உமர் (ரலி) அவர்கள், \"நீ இஹ்ராம் ஆடை அணியவில்லையா? நீ தல்பியா சொல்லவில்லையா? அல்லாஹ்வின் வீட்டை நீ வலம் வந்து தவாஃப் செய்யவில்லையா? ஷைத்தான்களுக்குக் கல் எறியவில்லையா?\" என்று கேட்டார்கள்.\nஅதற்கு நான் \"ஆம்\" (இவற்றையெல்லாம் நிறைவேற்றினேன்) என்று சொன்னேன். அப்போது அவர்கள், \"உன் ஹஜ் நிறைவேறி விட்டது\" என்று கூறி, \"நபி (ஸல்) அவர்களிடம் ஒருவர் வந்து நீ என்னிடம் கேட்டதைப் போன்றே வினவினார். அப்போது அல்லாஹ்வின் தூதர் அவர்கள் \"(ஹஜ் பயணத்தில் வியாபாரம் செய்து) உங்களுடைய இறைவனின் அருளை நீங்கள் தேடிக் கொள்வது உங்கள்மீது குற்றமில்லை\" எனும் (2:198) வசனம் இறங்கும்வரை அம்மனிதருக்குப் பதிலளிக்காமல் அமைதி காத்தார்கள். (பிறகு மேற்கண்ட வசனம் இறங்கியது)\nபிறகு நபி (ஸல்) அவர்கள் அம்மனிதரை அழைத்து வரும்படி ஒருவரை அனுப்பி வைத்தார்கள். (அவர் வந்தவுடன்) நபி (ஸல்) அவர்கள் இந்த வசனத்தை ஓதிக்காட்டி, \"உன்னுடைய ஹஜ் நிறைவேறிவிட்டது\" என்று கூறினார்கள்.\n\nஅறிவிப்பவர்: அபூஉமாமா அத்தைமீ, நூல்: அபூதாவுத் (1473)"},
{"index": "32", "header": "அரஃபாவிலிருந்தே திரும்ப வேண்டும்", "content": "ஹஜ் கிரியைகளில் துல்ஹஜ் 9வது நாளில் அரஃபாத் சென்று, அங்கு தங்கியிருந்துவிட்டு அங்கிருந்தே திரும்ப வேண்டும். அறியாமைக் காலத்தில் ஒருசாரார் இதற்கு மாற்றமாகச் செயல்பட்டதைக் கண்டிக்கும் வகையில் 2:199 வசனம் அருளப்பட்டது.\nஅறியாமைக் காலத்தில் மக்கள் நிர்வாணமாகவே (கஅபாவைச்) சுற்றி வந்துள்ளனர்- ஹும்ஸ் கிளையார்களைத் தவிர! ஹும்ஸ் என்றால் குறைஷியரும் அவர்களின் தலைமுறையினருமாவர். இந்த ஹும்ஸ் கிளையார்கள் மக்களுக்கு நற்பணி புரிபவர்களாவர். அவர்களில் ஓர் ஆண் இன்னொரு ஆணுக்குத் தவாஃப் செய்வதற்காக ஆடை கொடுப்பார். ஒரு பெண் இன்னொரு பெண்ணுக்குத் தவாஃப் செய்வதற்காக ஆடை கொடுப்பார். இந்த ஹும்ஸ் கிளையார் யாருக்கு ஆடை கொடுக்கவில்லையோ அவர் நிர்வாணமாகத் தவாஃப் செய்வார். மேலும் மக்கள் அரஃபாவிலிருந்து திரும்பி விடுவார்கள். ஆனால் குறைஷியரோ எல்லாம் முடிந்த பின்பு முஸ்தலிஃபாவிலிருந்து தான் திரும்புவார்கள்.\n\"மக்கள் திரும்புகின்ற (அரஃபா எனும்) இடத்திலிருந்தே நீங்களும் திரும்புங்கள்\" என்ற (2:199) வசனம் குறைஷியர் பற்றி அருளப்பட்டதுதான். அவர்கள் முஸ்தலிஃபா எனும் இடத்திலிருந்து திரும்பிச் செல்பவர்களாயிருந்தனர். எனவே அரஃபாவிலிருந்து திரும்பிச் செல்லுமாறு திருப்பி விடப்பட்டனர் என ஆயிஷா (ரலி) கூறியதாக என் தந்தை (ஸுபைர்-ரலி) எனக்கு அறிவித்தார்கள்.\n\nஅறிவிப்பவர்: உர்வா, நூல்கள்: புகாரி (1665), முஸ்லிம் (2338)\n\n(அறியாமைக் காலத்தில் ஹஜ்ஜின்போது) குறைஷியரும் அவர்களின் மதத்தவர்களும் முஸ்தலிஃபாவிலேயே தங்கிவிடுவார்கள். (ஹரம் - புனித எல்லையை விட்டு வெளியேற மாட்டார்கள்.) அவர்கள் (இந்த விஷயத்தில்) உறுதிமிக்கவர்கள்' எனப் பெயரிடப்பட்டு வந்தனர். மற்ற அரபுகள் அனைவருமே அரஃபாத்தில் தங்கி வந்தார்கள். இஸ்லாம் வந்தபோது அல்லாஹ்வின் தூதர் (ஸல்) அவர்களுக்கு (துல்ஹஜ் 9வது நாளில்) அரஃபாத் சென்று, அங்கே தங்கியிருந்துவிட்டு அங்கிருந்தே திரும்ப வேண்டும் என்று அல்லாஹ் ஆணையிட்டான். அந்த ஆணைதான் \"மக்கள் அனைவரும் திரும்புகின்ற இடத்திலிருந்து நீங்களும் திரும்புங்கள்\" எனும் (2:199) இறைவசனமாகும்.\n\nஅறிவிப்பவர்: ஆயிஷா (ரலி), நூல்கள்: புகாரி (4520), முஸ்லிம் (2338)"},
{"index": "33", "header": "இம்மைக்கும் மறுமைக்கும் நல்லதை வேண்டுதல்", "content": "\"எங்கள் இறைவனே! எங்களுக்கு இவ்வுலகிலும் நன்மையை(த் தருவாயாக!), மறுமையிலும் நன்மையைத் தருவாயாக! நரகத்தின் வேதனையிலிருந்து எங்களைப் பாதுகாப்பாயாக!\" என்று கூறுவோரும் மனிதர்களில் உள்ளனர்(2:201)\nநபி (ஸல்) அவர்கள், \"ரப்பனா ஆத்தினா ஃபித் துன்யா ஹஸனத்தன் வ ஃபில் ஆகிரத்தி ஹஸனத்தன் வக்கினா அதாபந் நார்\" என்றே அதிகமாகப் பிரார்த்தித்து வந்தார்கள்.\nபொருள்: \"எங்கள் இறைவனே! எங்களுக்கு இவ்வுலகிலும் நன்மையை(த் தருவாயாக!), மறுமையிலும் நன்மையைத் தருவாயாக! நரகத்தின் வேதனையிலிருந்து எங்களைப் பாதுகாப்பாயாக!\"\n\nஅறிவிப்பவர்: அனஸ் (ரலி), நூல்கள்: புகாரி (6389), முஸ்லிம் (5219)\n\nஅல்லாஹ்வின் தூதர் (ஸல்) அவர்கள், முஸ்லிம்களில் ஒருவரை உடல்நலம் விசாரிப்பதற்காகச் சென்றார்கள். அவர் கோழிக் குஞ்சைப் போன்று நலிந்து பலவீனத்துடன் காணப்பட்டார். அவரிடம் அல்லாஹ்வின் தூதர் (ஸல்) அவர்கள், \"நீ ஏதேனும் பிரார்த்தித்து வந்தாயா? அல்லது இறைவனிடம் ஏதேனும் வேண்டி வந்தாயா?\" என்று கேட்டார்கள். அதற்கு அந்த மனிதர் \"ஆம்; நான், இறைவா! நீ மறுமையில் அளிக்கவிருக்கும் தண்டனையை முன்கூட்டி இவ்வுலகிலேயே எனக்குத் தந்துவிடு என்று பிரார்த்தித்து வந்தேன்\" என்று கூறினார்.\nஅதைக்கேட்டு அல்லாஹ்வின் தூதர் (ஸல்) அவர்கள், \"அல்லாஹ் தூயவன்! 'உன்னால் அதைத் தாங்க முடியாது' அல்லது 'உன்னால் அதற்கு இயலாது' என்று கூறிவிட்டு, \"எங்கள் இறைவனே! எங்களுக்கு இவ்வுலகிலும் நன்மையை(த் தருவாயாக!), மறுமையிலும் நன்மையைத் தருவாயாக! நரகத்தின் வேதனையிலிருந்து எங்களைப் பாதுகாப்பாயாக!\" என்று பிரார்த்தித்திருக்கக் கூடாதா?\" என்று கேட்டார்கள். பிறகு அவருக்காக அல்லாஹ்விடம் பிரார்த்தித்தார்கள்; அவருக்கு அல்லாஹ் நிவாரணத்தை வழங்கினான்.\n\nஅறிவிப்பவர்: அனஸ் (ரலி),\n\nநூல்கள்: முஸ்லிம் (5216), திர்மிதீ (3409), அஹ்மத் (11607)"},
{"index": "34", "header": "இறை திருப்திக்காகத் தம்மையே தியாகம் செய்தவர்கள்", "content": "ஸுஹைப் (ரலி) அவர்கள் ஹிஜ்ரத் செய்து சென்றபோது அவர்களை மக்காவாசிகள் பின்தொடர்ந்தனர். அப்போது ஸுஹைப் (ரலி) அவர்கள் தன் அம்புக் கூட்டிலிருந்து நாற்பது அம்புகளை வெளியே எடுத்து, \"உங்களில் ஒவ்வொருவரும் தம் அம்புகளைப் பயன்படுத்தும்வரை நீங்கள் என்னைத் தொட முடியாது. பின்னர் நான் (எனது) வாளின் பக்கம் (போராடத்) திரும்புவேன். நான் (வலிமையுள்ள) மனிதன் என்பதை நீங்கள் அறிந்து கொள்வீர்கள். நான் மக்காவில் இரண்டு அடிமைகளை விட்டு வந்துள்ளேன். அவர்கள் உங்களுக்குரியவர்கள்\" என்று கூறினார்.\nஅப்போதுதான் \"அல்லாஹ்வின் பொருத்தத்தை நாடி தம்மையே சமர்ப்பித்துவிடும் மனிதர்களும் இருக்கின்றனர்\" என்ற வசனம் இறங்கியது.\nநபி (ஸல்) அவர்கள் ஸுஹைபைப் பார்த்தபோது, \"அபூயஹ்யா! (நீங்கள் செய்தது) இலாப மிக்க வியாபாரம்\" என்று கூறிவிட்டு (2:207) வசனத்தை ஓதினார்கள்."},
{"index": "35", "header": "மது தடை செய்யப்பட்ட விதம்", "content": "இஸ்லாம் படிப்படியாக மதுவைத் தடை செய்தது. மது தடை செய்யப்பட்ட விதங்களைப் பின்வரும் சான்றின் மூலம் தெளிவாக அறிந்து கொள்ளலாம்.\n\"அல்லாஹ்வே! மது விஷயத்தில் தெளிவான ஒரு விளக்கத்தை எங்களுக்கு அளிப்பாயாக!\" (என்று உமர் பிரார்த்தித்து வந்தார்கள்.) அப்போது நபி (ஸல்) அவர்களுக்கு பகரா அத்தியாயத்திலுள்ள \"(நபியே!) மதுவையும், சூதாட்டத்தையும் பற்றி உம்மிடம் கேட்கின்றனர். \"அவ்விரண்டிலும் மக்களுக்குப் பெரும் பாவமும் (சில) பயன்களும் இருக்கின்றன. அவ்விரண்டிலும் உள்ள பயன்களைவிடப் பாவம் மிகப் பெரியதாகும்\" என்று கூறுவீராக!\" என்ற (2:219) வசனம் இறங்கியது.\nஉமர் (ரலி) அவர்கள் அழைக்கப்பட்டு, அவரிடம் (நபியவர்களால்) இந்த வசனம் ஓதிக் காட்டப்பட்டது. மேலும் உமர் (ரலி) அவர்கள் \"அல்லாஹ்வே! மது விஷயத்தில் தெளிவான விளக்கத்தை அருள்வாயாக!\" என்று கூறினார்கள்.\nஅந்நிஸா அத்தியாயத்திலுள்ள, \"இறைநம்பிக்கை கொண்டோரே! நீங்கள் பேசுவதை நீங்களே அறியமுடியாதவாறு போதையாக இருக்கும் நிலையில் தொழுகைக்கு நெருங்காதீர்கள்!\" என்ற (4:43) வசனம் இறங்கியது.\nஅப்போது உமர் (ரலி) அவர்கள் அழைக்கப்பட்டு அவர்களுக்கு மேற்கண்ட வசனம் ஓதிக் காட்டப்பட்டது. பின்பு \"அல்லாஹ்வே! மது விஷயத்தில் தெளிவான விளக்கத்தைத் தருவாயாக!\" என்று கூறினார்கள். அப்போது மாயிதா அத்தியாயத்திலுள்ள \"ஷைத்தான் மதுவின் மூலமும், சூதாட்டத்தின் மூலமும் உங்களுக்கிடையே பகையையும் வெறுப்பையும் ஏற்படுத்தி, அல்லாஹ்வை நினைவுகூர்வதை விட்டும், தொழுகையை விட்டும் உங்களைத் தடுக்கவே நாடுகிறான். எனவே நீங்கள் விலகிக் கொள்ள மாட்டீர்களா?\" என்ற (5:91) வசனம் இறங்கியது.\nஅப்போது உமர் (ரலி) அவர்கள் அழைக்கப்பட்டு, ஓதிக் காட்டப்பட்டார்கள். அப்போது, \"நாங்கள் (மதுவிலிருந்து) விலகி விட்டோம்; விலகி விட்டோம்\" என்று உமர் (ரலி) கூறினார்கள்.\n\nஅறிவிப்பவர்: உமர் (ரலி),\n\nநூல்கள்: திர்மிதீ (2966), அபூதாவுத் (3185), நஸாயீ (5445)"},
{"index": "36", "header": "மாதவிடாய்", "content": "அனஸ் (ரலி) அவர்கள் கூறியதாவது:\nயூதர்கள் மாதவிடாய் ஏற்பட்ட பெண்களுடன் ஒன்றாய் அமர்ந்து உணவுண்ண மாட்டார்கள்; வீடுகளில் அவர்களுடன் ஒட்டி உறவாடாமல் (ஒதுங்கி) இருப்பார்கள். எனவே, நபித் தோழர்கள் (இது குறித்து) நபியவர்களிடம் கேட்டனர். அப்போது, \"(நபியே!) மாதவிடாய் பற்றியும் உம்மிடம் கேட்கின்றனர். \"அது ஒரு தொந்தரவாகும். எனவே, மாதவிடாய் காலத்தில் பெண்களை விட்டும் (இல்லறத்தில் ஈடுபடாமல்) விலகி விடுங்கள்!\" என்று தொடங்கும் (2:222) வசனத்தை அல்லாஹ் அருளினான். அதையடுத்து அல்லாஹ்வின் தூதர் (ஸல்) அவர்கள் 'தாம்பத்திய உறவைத் தவிர மற்ற காரியங்களைச் செய்து கொள்ளுங்கள்' என்று கூறினார்கள்.\nஇந்தச் செய்தி யூதர்களுக்கு எட்டியபோது, 'நம்முடைய காரியங்களில் எந்த ஒன்றுக்கும் மாறு செய்யாமல் விடக்கூடாது என்பதே இந்த மனிதரது விருப்பம்' என்று கூறினர்.\nநூல்: முஸ்லிம் (507)"},
{"index": "37", "header": "மனைவியரிடம் விரும்பியவாறு செல்லுங்கள் என்பதன் விளக்கம்", "content": "ஜாபிர் பின் அப்தில்லாஹ் (ரலி) கூறியதாவது:\nஒருவர் தம் மனைவியிடம் பின்பக்கத்திலிருந்து பிறவி உறுப்பில் உடலுறவு கொண்டால் குழந்தை மாறுகண் கொண்டதாகப் பிறக்கும் என்று யூதர்கள் சொல்லி வந்தார்கள். எனவே, 'உங்கள் மனைவியர் உங்களுடைய விளைநிலங்களாவர். எனவே, நீங்கள் விரும்பியவாறு உங்கள் விளைநிலங்களுக்குச் செல்லுங்கள்' எனும் (2:223) இறைவசனம் அருளப்பட்டது.\nநூல்கள்: புகாரி (4528), முஸ்லிம் (2826)\n\"உங்கள் மனைவியர் உங்களுடைய விளைநிலங்களாவர். எனவே, நீங்கள் விரும்பியவாறு உங்கள் விளைநிலங்களுக்குச் செல்லுங்கள்\" (2:223) என்ற இறைவசனத்தில் (விரும்பிவாறு செல்லுங்கள் என்பதன் கருத்து, முன்) துவாரத்தில் மட்டும் செல்லுங்கள் என்பதாகும்\" என்று நபி (ஸல்) அவர்கள் கூறினார்கள்.\n\nஅறிவிப்பவர்: உம்மு ஸலமா (ரலி), நூல்கள்: திர்மிதீ (2895), அஹ்மத் (25425)"},
{"index": "38", "header": "வீணான சத்தியத்திற்குத் தண்டனையில்லை", "content": "அல்லாஹ், உங்களின் வீணான சத்தியங்களுக்காக உங்களைக் குற்றம் பிடிக்க மாட்டான். மாறாக, உங்கள் உள்ளங்கள் (உறுதியாகச்) செய்த செயல்களுக்காகவே உங்களைக் குற்றம் பிடிப்பான். அல்லாஹ் மன்னிப்பு மிக்கவன்; சகிப்புத் தன்மையுடையவன். (2:225)\nஇவ்வசனத்தில் வீணான சத்தியங்களுக்காக அல்லாஹ் உங்களைத் தண்டிக்கமாட்டான் என்று இடம்பெற்றுள்ளது. இது, நமது சொல்லின் உண்மைப் பொருளை நாடாமல் வழக்கத்தின் காரணமாகச் செய்கின்ற சத்தியங்களைக் குறிப்பதாகும். இதனைப் பின்வரும் சான்றிலிருந்து அறிந்து கொள்ளலாம்.\n\"அல்லாஹ், உங்களின் வீணான சத்தியங்களுக்காக உங்களைக் குற்றம் பிடிக்க மாட்டான்\" எனும் இறை வசனம் \"லா வல்லாஹி\" (இல்லை; அல்லாஹ்வின் மீது ஆணையாக!') என்றும், \"பலா வல்லாஹி\" (ஆம்; அல்லாஹ்வின் மீது ஆணையாக!') என்றும் (உண்மைப் பொருளை கவனத்தில் கொள்ளாமல் பழக்கத்தின் காரணமாக சத்தியம் செய்யும் சொற்களைக்) கூறுகின்றவரின் விஷயத்தில் அருளப் பெற்றது.\n\nஅறிவிப்பவர்: ஆயிஷா (ரலி), நூல்: புகாரி (4613)"},
{"index": "39", "header": "மணவிலக்குச் செய்தவரை மீண்டும் திருமணம் செய்யலாம்", "content": "ஹஸன் அல்பஸரீ கூறியதாவது:\nமஅகில் இப்னு யஸார் (ரலி) அவர்களின் சகோதரியை அவரது கணவர் மணவிலக்குச் செய்து 'இத்தா' காலம் கழியும் வரையிலும் (திரும்ப அழைத்துக் கொள்ளாமல் அப்படியே) விட்டுவிட்டார். (எனவே, இது முழு மணவிலக்கு ஆகும்.) பிறகு, மீண்டும் அவரைப் பெண் பேச (மணவிலக்குச் செய்த கணவர்) வந்தார். (சகோதரிக்கு விருப்பமிருந்தும்) மஅகில் (ரலி) (அவரை மீண்டும் மணமுடித்துக் கொடுக்க) மறுத்து விட்டார்கள்.\nஅப்போதுதான், 'அப்பெண்கள் தம(து விருப்பத்து)க்குரிய கணவர்களை, அவர்கள் தமக்கிடையே பொருந்திக் கொண்டு நன்முறையில் (மறு) திருமணம் செய்வதைத் தடுக்காதீர்கள்' எனும் (2:232) வசனம் அருளப்பட்டது.\nநூல்: புகாரி (4529)\nஎனக்கு ஒரு சகோதரி இருந்தார். என்னிடம் அவரைப் பெண் கேட்டுப் பலர் வந்தனர். அப்போது என்னுடைய சிறிய தந்தையின் மகன் (பெண் கேட்டு) என்னிடம் வந்தார். எனவே என் சகோதரியை அவருக்கு மணமுடித்துக் கொடுத்தேன். (சில நாட்களுக்குப் பிறகு) அவர் (என் சகோதரியை) மணவிலக்குச் செய்துவிட்டார். அவருக்கு (என் சகோதரியை) திரும்ப அழைத்துக் கொள்வதற்காக வாய்ப்பு இருந்தது. ஆனால் அவரது இத்தா காலம் முடியும் வரை (திருப்பி அழைக்காமல்) அப்படியே அவர் விட்டுவிட்டார்.\nபிறகு என் சகோதரியை (பழைய கணவரே மீண்டும்) பெண் கேட்டபோது நான், \"இல்லை. அல்லாஹ்வின் மீது ஆணையாக! ஒருபோதும் உமக்கு அவரை மணமுடித்து வைக்க மாட்டேன்\" என்று கூறினேன். அப்போதுதான் \"பெண்களை நீங்கள் விவாக ரத்துச் செய்து, அவர்கள் தமது தவணையை அடையும் போது, அப்பெண்கள் தம(து விருப்பத்து)க்குரிய கணவர்களை, அவர்கள் தமக்கிடையே பொருந்திக் கொண்டு நன்முறையில் (மறு) திருமணம் செய்வதைத் தடுக்காதீர்கள். இதன் மூலம், உங்களில் அல்லாஹ்வையும், மறுமை நாளையும் நம்பிக்கை கொண்டவர்களுக்கு அறிவுறுத்தப்படுகிறது. இதுவே உங்களுக்கு மிகவும் அப்பழுக்கற்றதும் தூய்மையானதும் ஆகும். அல்லாஹ்வே அறிகிறான். நீங்கள் அறிய மாட்டீர்கள்\" (2:232) என்ற வசனம் என் விஷயமாக இறங்கியது.\nஉடனே நான் செய்த சத்தியத்திற்காகக் குற்றப் பரிகாரம் செய்து என் சகோதரியை அவருக்கு மணமுடித்துக் கொடுத்தேன்.\n\nஅறிவிப்பவர்: மஃகில் பின் யஸார் (ரலி), நூல்: அபூதாவுத் (1787)"},
{"index": "40", "header": "தொழுகையில் பேணுதலாக இருத்தல்", "content": "ஸைத் பின் அர்கம் (ரலி) அவர்கள் கூறியதாவது:\n(தொடக்க காலத்தில்) நாங்கள் தொழுகையில் பேசிக் கொண்டிருந்தோம். எங்களில் ஒருவர் தம் தோழரிடம் (சொந்தத்) தேவை குறித்துப் பேசுவார். '(ஐவேளை) தொழுகைகளையும், (குறிப்பாக) நடுத் தொழுகையையும் பேணிக் கொள்ளுங்கள். அல்லாஹ்வுக்குப் பணிந்தவர்களாக நில்லுங்கள்' எனும் (2:238) வசனம் அருளப்படும்வரை (இவ்வாறே தொழுகையில் பேசி வந்தோம்). இந்த வசனம் அருளப்பட்டவுடன் பேசாமலிருக்கும்படி எங்களுக்குக் கட்டளையிடப்பட்டது.\n\nஅறிவிப்பவர்: ஸைத் பின் அர்கம் (ரலி), நூல்கள்: புகாரி (4534), முஸ்லிம் (937)\n\nஇவ்வசனத்தில் கூறப்படும் நடுத்தொழுகை என்பது அஸர் தொழுகையாகும்.\nஅலீ பின் அபீதாலிப் (ரலி) அவர்கள் கூறியதாவது:\nஅகழ் போரின்போது நாங்கள் நபி (ஸல்) அவர்களுடன் இருந்தோம். அப்போது அவர்கள், \"எதிரிகளுடைய புதைகுழிகளையும் அவர்களுடைய வீடுகளையும் அல்லாஹ் நெருப்பால் நிரப்புவானாக! அவர்கள், சூரியன் மறையும்வரை நடுத் தொழுகையிலிருந்து நமது கவனத்தைத் திருப்பி விட்டார்கள்\" என்று கூறினார்கள். அஸ்ர் தொழுகையே நடுத் தொழுகையாகும்.\nநூல்: புகாரி (6396), முஸ்லிம் (1107)"},
{"index": "41", "header": "கணவனை இழந்த பெண்களுக்கு ஒருவருடம் வாழ்க்கை வசதி செய்து கொடுக்க வேண்டும் என்பது மாற்றப்பட்ட சட்டம்", "content": "அப்துல்லாஹ் பின் ஸுபைர் (ரலி) அவர்கள் கூறியதாவது:\nநான், உஸ்மான் இப்னு அஃப்பான் (ரலி) அவர்களிடம், 'உங்களில் மரணிக்கும் தறுவாயில் இருந்து, மனைவியரை விட்டுச் செல்வோர், \"ஒரு வருடம்வரை (அவர்களை வீடுகளிலிருந்து) வெளியேற்றாமல் வாழ்க்கை வசதி செய்து கொடுக்க வேண்டும்\" என்று தமது மனைவியருக்காக மரண சாசனம் செய்ய வேண்டும். ஆனால் அவர்களாகவே வெளியேறினால், தமது விஷயத்தில் முறைப்படி (எந்த ஏற்பாட்டையும்) அவர்கள் செய்து கொள்வதில் உங்கள்மீது குற்றமில்லை. அல்லாஹ் மிகைத்தவன்; நுண்ணறிவாளன்' எனும் (2:240) இறை வசனத்(தின் சட்டத்)தை (முந்தைய) மற்றோர் இறைவசனம் (2:234) மாற்றி விட்டதே! இதை 'ஏன் நீங்கள் (இன்னமும் குர்ஆன் வசனங்களில் சேர்த்து) எழுதுகிறீர்கள்?' அல்லது 'இதை ஏன் (நீக்காமல் குர்ஆனில் அப்படியே) விட்டு வைக்கிறீர்கள்?' என்று கேட்டேன். அதற்கு அவர்கள், 'என் சகோதரர் மகனே! நான் குர்ஆனிலிருந்து எதையும் அதன் இடத்தை விட்டு மாற்ற மாட்டேன்' என்று பதிலளித்தார்கள்.\nநூல்: புகாரி (4530)\nகணவனை இழந்த பெண்களுக்கு கணவனின் சொத்திலிருந்து குறிப்பிட்ட பங்கு வழங்கப்பட்டுள்ளது. நான்கு மாதம் பத்து நாட்கள் காத்திருப்புக் காலம் கடைப்பிடிக்க வேண்டும் (அல்குர்ஆன் 2:234) என்ற சட்டமும் வந்து விட்டது. எனவே மரண சாசனம் செய்ய வேண்டும் என்ற (2:240 வசனத்தின்) சட்டம் மாற்றப்பட்டு விட்டது."},
{"index": "42", "header": "ஆயத்துல் குர்ஸீ ஓதுவதன் சிறப்பு", "content": "அல்குர்ஆனில் 2:255வது வசனமாக இடம்பெற்றுள்ளது ஆயத்துல் குர்ஸீ ஆகும். இதை ஓதுவதற்குப் பல்வேறு சிறப்புகளை நபி (ஸல்) அவர்கள் கூறியுள்ளார்கள்.\n\"யார் ஒவ்வொரு தொழுகைக்குப் பிறகும் ஆயத்துல் குர்ஸீயை ஓதுவாரோ அவர் சொர்க்கத்திற்குச் செல்வதை மரணத்தைத் தவிர வேறுஎதுவும் தடுக்காது\" என்று நபி (ஸல்) அவர்கள் கூறினார்கள்.\n\nஅறிவிப்பவர்: அபூஉமாமா (ரலி), நூல்: நஸாயீ - குப்ரா (9848)\n\nஅல்லாஹ்வின் தூதர் (ஸல்) அவர்கள், \"அபுல்முன்திரே! இறைவேதத்தில் உமக்குத் தெரிந்த வசனங்களிலேயே எந்த வசனம் மிகவும் மகத்தானது என்று தெரியுமா?\" எனக் கேட்டார்கள். நான் \"அல்லாஹ்வும் அவனுடைய தூதருமே நன்கறிந்தவர்கள்\" என்று கூறினேன். அவர்கள் \"அபுல்முன்திரே! இறைவேதத்தில் உமக்குத் தெரிந்த வசனங்களிலேயே எந்த வசனம் மிகவும் மகத்தானது என்று தெரியுமா?\" என (மீண்டும்) கேட்டார்கள். நான் \"அல்லாஹு லாயிலாஹ இல்லாஹுவல் ஹய்யுல் கய்யூம்... எனத் தொடங்கும் (2:255) வசனம்\" என்று விடையளித்தேன். உடனே அல்லாஹ்வின் தூதர் (ஸல்) அவர்கள் (மகிழ்ச்சியோடு) எனது நெஞ்சில் (ஒரு தட்டுத்) தட்டிவிட்டு \"அல்லாஹ்வின் மீது ஆணையாக! உமது கல்வியாற்றல் உம்மை நெகிழச் செய்யட்டும், அபுல்முன்திரே!\" என்றார்கள்.\n\nஅறிவிப்பவர்: உபை பின் கஅப் (ரலி),\n\nநூல்கள்: முஸ்லிம் (1476), அபூதாவுத் (1248)\nநபி (ஸல்) அவர்கள் ரமளானுடைய (ஃபித்ரா) ஸகாத்தைப் பாதுகாக்கும் பொறுப்பை என்னிடம் கொடுத்தார்கள். அப்போது ஒருவன் இரவில் வந்து உணவுப் பொருட்களை அள்ளலானான். நான் அவனைப் பிடித்து, \"உன்னை நபி (ஸல்) அவர்களிடம் கொண்டு செல்லப் போகிறேன்\" என்று கூறினேன். அதற்கவன், \"நான் ஒரு ஏழை! எனக்குக் குடும்பம் இருக்கிறது; கடும் தேவையும் இருக்கிறது\" என்று கூறினான். அவனை நான் விட்டுவிட்டேன். விடிந்ததும் நபி (ஸல்) அவர்கள், \"அபூஹுரைராவே! நேற்றிரவு உம்மால் பிடிக்கப்பட்டவன் என்ன செய்தான்?\" என்று கேட்டார்கள். நான், \"அல்லாஹ்வின் தூதரே! தான் கடும் வறுமையில் இருப்பதாகவும் தனக்குக் குடும்பம் இருப்பதாகவும் அவன் முறையிட்டான்; ஆகவே, இரக்கப்பட்டு அவனை விட்டுவிட்டேன்\" என்றேன். அதற்கு நபி (ஸல்) அவர்கள், \"நிச்சயமாக அவன் பொய் சொல்லியிருக்கிறான். மீண்டும் அவன் வருவான்\" என்றார்கள். மீண்டும் வருவான் என்று நபி (ஸல்) அவர்கள் கூறியதால் அ(வனைப் பிடிப்ப)தற்காகக் காத்திருந்தேன். அவன் வந்து உணவுப் பொருட்களை அள்ளத் தொடங்கிய போது அவனைப் பிடித்தேன். \"உன்னை நபி (ஸல்) அவர்களிடம் கொண்டு செல்லப் போகிறேன்\" என்று கூறினேன். அதற்கவன், \"என்னை விட்டுவிடு! நான் ஒரு ஏழை! எனக்கு குடும்பமிருக்கிறது; இனி நான் வரமாட்டேன்\" என்றான். அவன்மேல் இரக்கப்பட்டு அவனை விட்டுவிட்டேன். விடிந்ததும், நபி (ஸல்) அவர்கள், \"அபூஹுரைராவே! உம்மால் பிடிக்கப்பட்டவன் என்ன செய்தான்?\" என்று கேட்டார்கள். நான், \"அல்லாஹ்வின் தூதரே! அவன் (தனக்குக்) கடும் தேவையும் குடும்பமும் இருப்பதாக முறையிட்டான்; ஆகவே, அவன் மேல் இரக்கப்பட்டு அவனை விட்டுவிட்டேன்\" என்றேன். \"நிச்சயமாக அவன் உம்மிடம் பொய் சொல்லியிருக்கிறான்; திரும்பவும் உம்மிடம் வருவான்\" என்றார்கள்.\nமூன்றாம் தடவை அவனுக்காகக் காத்திருந்த போது, அவன் வந்து உணவுப் பொருட்களை அள்ளத் தொடங்கினான். அவனைப் பிடித்து, \"உன்னை நபி (ஸல்) அவர்களிடம் கொண்டு செல்லப் போகிறேன் (ஒவ்வொரு முறையும்) இனிமேல் வரமாட்டேன் என்று சொல்லிவிட்டு, மூன்றாம் முறையாக நீ மீண்டும் வந்திருக்கிறாய்\" என்று கூறினேன்.\nஅதற்கவன், \"என்னை விட்டுவிடும்! அல்லாஹ் உமக்குப் பயனளிக்கக் கூடிய சில சொற்களைக் கற்றுத் தருகிறேன்\" என்றான். அதற்கு நான், அந்தச் சொற்கள் என்ன? என்று கேட்டேன். நீர் படுக்கைக்குச் செல்லும் போது ஆயத்துல் குர்ஸீயை ஆரம்பத்திலிருந்து கடைசி வரை ஓதும்! அவ்வாறு செய்தால், விடியும்வரை அல்லாஹ்வின் தரப்பிலிருந்து உம்மைப் பாதுகாக்கின்ற (வானவர்) ஒருவர் இருந்து கொண்டேயிருப்பார்; ஷைத்தானும் உம்மை நெருங்க மாட்டான்\" என்றான். அவனை நான் விட்டுவிட்டேன். விடிந்ததும் நபி (ஸல்) அவர்கள், \"நேற்றிரவு உம்மால் பிடிக்கப்பட்டவன் என்ன செய்தான்?\" என்று கேட்டார்கள். \"அல்லாஹ்வின் தூதரே! அல்லாஹ் எனக்குப் பயனளிக்கக் கூடிய சில வார்த்தைகளைக் கற்றுத் தருவதாக அவன் கூறினான்; அதனால் அவனை விட்டுவிட்டேன்\" என்றேன். \"அந்தச் சொற்கள் என்ன?\" என்று நபி (ஸல்) அவர்கள் கேட்டார்கள். \"நீர் படுக்கைக்குச் செல்லும் போது ஆயத்துல் குர்ஸீயை தொடக்கத்திலிருந்து கடைசிவரை ஓதும். அவ்வாறு ஓதினால், விடியும்வரை அல்லாஹ்வின் தரப்பிலிருந்து உம்மைப் பாதுகாக்கின்ற (வானவர்) ஒருவர் இருந்து கொண்டேயிருப்பார்; ஷைத்தானும் உம்மை நெருங்க மாட்டான்\" என்று என்னிடம் அவன் கூறினான்\" எனத் தெரிவித்தேன். -நபித் தோழர்கள் நன்மையான(தைக் கற்றுக் கொண்டு செயல்படுத்துவ)தில் அதிக ஆர்வமுடையவர்களாக இருந்தனர்- அப்போது நபி (ஸல்) அவர்கள், \"அவன் பெரும் பொய்யனாக இருந்தாலும் உம்மிடம் உண்மையைத்தான் அவன் சொல்லியிருக்கின்றான். மூன்று இரவுகளாக நீர் யாரிடம் பேசி வருகிறீர் என்று உமக்குத் தெரியுமா?\" என்று கேட்டார்கள். தெரியாது என்றேன். \"அவன்தான் ஷைத்தான்\" என்று நபி (ஸல்) அவர்கள் கூறினார்கள்.\n\nஅறிவிப்பவர்: அபூஹுரைரா (ரலி), நூல்: புகாரி (2311)"},
{"index": "43", "header": "நிர்ப்பந்தம் செய்து இஸ்லாத்தில் இணைப்பது கூடாது", "content": "(அறியாமைக் காலத்தில்) ஒரு பெண்ணுக்குப் பல தடவை குழந்தை பிறந்து இறந்துவிடின், அவள் அடுத்த குழந்தை உயிரோடு வாழ்ந்தால் அதை யூத மதத்தில் சேர்த்துவிடுவேன் என்று சபதம் செய்வாள். (அதன்படி பலர் இஸ்லாத்திற்குப் பின்பும் யூதர்களிடம் இருந்து வந்தனர். பின்னால் ஒரு சமயத்தில்) பனூநளீர் எனும் யூதக் கூட்டத்தார் (மதீனாவிலிருந்து) நாடு கடத்தப்பட்டனர். அப்போது அவர்களில் அன்சாரிகளின் (மதீனா முஸ்லிம்கள்) பிள்ளைகளும் இருந்தனர். அவர்களுடைய பெற்றோர், \"நாங்கள் எங்கள் பிள்ளைகளை யூதர்களிடம் விட்டு வைக்க மாட்டோம் (இஸ்லாத்தில் இணைத்தே தீருவோம்)\" என்றனர். அப்போது \"இம்மார்க்கத்தில் எந்த நிர்ப்பந்தமும் இல்லை. ஏனெனில், வழிகேட்டிலிருந்து நேர்வழி தெளிவாகி விட்டது\" என்ற (2:256) வசனம் அருளப்பட்டது.\n\nஅறிவிப்பவர்: இப்னு அப்பாஸ் (ரலி), நூல்: அபூதாவுத் (2307)"},
{"index": "44", "header": "கெட்டவற்றைத் தர்மமாகக் கொடுப்பது கூடாது", "content": "\"கெட்டவற்றைச் செலவிட எண்ணாதீர்கள்\" என்ற (2:267) வசனம் அன்சாரி குலத்தவர்கள் விஷயத்தில் இறங்கியது. நாங்கள் பேரீச்சை மரத்திற்குச் சொந்தக்காரர்களாக இருந்தோம். (சில) மனிதர்கள் தங்களுடைய பேரீச்சை மரத்திலிருந்து கூடுதலாகவோ குறைவாகவோ (பழங்களைக்) கொண்டு வருவார்கள். (சில) மனிதர்கள் ஒரு பேரீச்சம் பழக்குலையையோ இரண்டு பேரீச்சம் பழக்குலைகளையோ கொண்டு வந்து நபவீ பள்ளியில் (கட்டித்) தொங்கவிடுவர். திண்ணைத் தோழர்கள் உணவின்றி அவர்களில் ஒருவருக்குப் பசி ஏற்பட்டால் பேரீச்சம் பழக்குலை தொங்கும் இடத்திற்கு வந்து குச்சியால் தட்டுவார். அதிலிருந்து பழுத்தவையும், பழுக்கும் பருவத்திலுள்ளவையும் விழும். அவற்றை உண்பார்.\nநன்மையை விரும்பாத சில மனிதர்கள் கொட்டை, சதைப்பிடிப்பில்லாத, மட்டமான சூம்பிப்போன, கெட்டுப்போய், காய்ந்து ஒடிந்த பேரீச்சம் பழக்குலையைக் கொண்டு வந்து தொங்க விடுவார்கள்.\nஎனவே அல்லாஹ் \"இறைநம்பிக்கை கொண்டோரே! நீங்கள் சம்பாதித்தவற்றிலிருந்தும், பூமியில் உங்களுக்காக நாம் வெளிப்படுத்தியவற்றிலிருந்தும் நல்லவற்றைச் செலவிடுங்கள். அவற்றில் கெட்டவற்றைச் செலவிட எண்ணாதீர்கள். (அதை உங்களுக்கு யாரேனும் தந்தால்) நீங்கள் கண்களை மூடிக்கொண்டே தவிர அதைப் பெற்றுக் கொள்ள மாட்டீர்கள். அல்லாஹ் தேவைகளற்றவன், புகழுக்குரியவன் என்பதை அறிந்து கொள்ளுங்கள்\" என்ற (2:267) வசனத்தை இறக்கினான்.\n\"அவர்கள் மட்டமானவற்றைக் கொடுப்பது போல, அதனைக் கொடுப்பவர்களுக்கு அன்பளிப்பாகத் தரப்பட்டால் கண்களை மூடிக் கொண்டோ, வெட்கத்தாலோ வாங்க மறுப்பார்கள்\" என்று இந்த வசனத்திற்கு நபித் தோழர்கள் கூறினார்கள். இந்த வசனம் இறங்கியதற்குப் பின்னால் எங்களில் எவரும் தங்களிடத்தில் உள்ள நல்லவற்றை மட்டுமே கொண்டு வந்து தருபவர்களாக மாறி விட்டோம்.\n\nஅறிவிப்பவர்: பரா (ரலி), நூல்: திர்மிதீ (2903)"},
{"index": "45", "header": "இணைவைப்புக் கொள்கையிலுள்ள உறவினர்களுக்கும் தர்மம் செய்தல்", "content": "இணைவைப்பவர்களாகவுள்ள உறவினர்களுக்குத் தர்மம் செய்வதை நபித் தோழர்கள் வெறுப்பவர்களாக இருந்தார்கள். அப்போதுதான் \"நீங்கள் நல்லவற்றிலிருந்து எதைச் செலவிட்டாலும் அது உங்களுக்கே! அல்லாஹ்வின் பொருத்தத்தைத் தேடியே அன்றி நீங்கள் செலவிடாதீர்கள்! நீங்கள் நல்லவற்றிலிருந்து எதைச் செலவிட்டாலும் உங்களுக்கு முழு அளவில் (திருப்பித்) தரப்படும். நீங்கள் அநியாயம் செய்யப்பட மாட்டீர்கள்\" என்ற (2:272) வசனம் இறங்கியது.\n\nஅறிவிப்பவர்: இப்னு அப்பாஸ் (ரலி),\n\nநூல்கள்: பைஹகீ (8094), நஸாயீ-குப்ரா(10986), ஹாகிம் (3128)"},
{"index": "46", "header": "ஏழை என்பவர் யார்?", "content": "நபி (ஸல்) அவர்கள் கூறினார்கள்:\nஓரிரு கவளம் உணவுக்காக, அல்லது ஓரிரு பேரீச்சம் பழங்களுக்காக மக்களிடம் அலைபவன் ஏழையல்லன்; ஏழை யாரெனில், அவன் (தன் தேவையை நிறைவேற்றப் பிறரிடம் கேட்க வெட்கப்பட்டு) தன்மானத்துடன் நடந்து கொள்வான். நீங்கள் விரும்பினால், \"அவர்கள் மக்களிடம் வலிந்து கேட்க மாட்டார்கள்\" எனும் (2:273) இறை வசனத்தை ஓதிக் கொள்ளுங்கள்.\n\nஅறிவிப்பவர்: அபூஹுரைரா (ரலி), நூல்கள்: புகாரி (4539), முஸ்லிம் (1880)"},
{"index": "47", "header": "சக்திக்கு மீறி அல்லாஹ் சிரமப்படுத்த மாட்டான்", "content": "2:284 முதல் 286 வரையிலான வசனங்கள் அருளப்பட்ட காரணங்கள் தொடர்பாகப் பின்வரும் சான்றுகள் எடுத்துரைக்கின்றன.\n\"உங்கள் உள்ளங்களில் இருப்பதை நீங்கள் வெளிப்படுத்தினாலோ அல்லது அதை மறைத்தாலோ அல்லாஹ் அதுகுறித்து உங்களை விசாரிப்பான்\" எனும் (2:284) வசனம் அருளப்பட்டபோது, மக்களின் உள்ளத்தில் முன்பு ஏற்பட்டிராத (கலக்கம்) ஒன்று அப்போது ஏற்பட்டது. உடனே நபி (ஸல்) அவர்கள், \"நாங்கள் செவியுற்றோம், கட்டுப்பட்டோம், எங்களை ஒப்படைத்தோம்' (சமிஃனா, வ அதஃனா, வ சல்லம்னா) என்று கூறுங்கள்\" என்றார்கள்.\nஉடனே (மக்களும் அவ்வாறு செய்யவே) அவர்களின் உள்ளத்தில் அல்லாஹ் நம்பிக்கையை ஊட்டினான். மேலும், \"யாரையும் அவருடைய சக்திக்குட்பட்டே தவிர அல்லாஹ் நிர்ப்பந்திக்க மாட்டான். அவர் செய்த நன்மை, அவருக்கே உரியது. அவர் செய்த தீமை, அவருக்கே எதிரானது. \"எங்கள் இறைவனே! நாங்கள் மறந்து விட்டாலோ அல்லது தவறிழைத்து விட்டாலோ எங்களைப் பிடித்து விடாதே!' (என்று பிரார்த்தியுங்கள்)\" எனும் (2:286) வசனத் தொடரை அல்லாஹ் அருளினான். (இவ்வாறு மக்கள் பிரார்த்தித்ததும்) அல்லாஹ் \"அவ்வாறே செய்தேன்\" என்றான்.\n\"எங்கள் இறைவனே! எங்களுக்கு முன்னிருந்தவர்கள் மீது நீ சுமத்தியது போன்று எங்கள் மீதும் சுமையைச் சுமத்தி விடாதே!'\n\"அவ்வாறே செய்தேன்' என்றான் அல்லாஹ்.\n\"எங்கள் பிழைகளைப் பொறுத்தருள்வாயாக! எங்களை மன்னிப்பாயாக! எங்களுக்குக் கருணை காட்டுவாயாக! நீயே எங்கள் பாதுகாவலன்\"\nஅதற்கும் அல்லாஹ் \"அவ்வாறே செய்தேன்' என்றான்.\n\nஅறிவிப்பவர்: இப்னு அப்பாஸ் (ரலி),\n\nநூல்கள்: முஸ்லிம் (200), திர்மிதீ (2908), அஹ்மத் (1966)\nஅபூஹுரைரா (ரலி) அவர்கள் கூறியதாவது:\n\"வானங்களில் இருப்பவையும், பூமியில் இருப்பவையும் அல்லாஹ்வுக்கே உரியவை. உங்கள் உள்ளங்களில் இருப்பதை நீங்கள் வெளிப்படுத்தினாலோ அல்லது அதை மறைத்தாலோ அல்லாஹ் அதுகுறித்து உங்களை விசாரிப்பான். தான் நாடியோருக்கு மன்னிப்பு வழங்குவான்; தான் நாடியோரைத் தண்டிப்பான். ஒவ்வொரு பொருளின் மீதும் அல்லாஹ் ஆற்றல் மிக்கவன்\" எனும் (2:284) வசனம் அல்லாஹ்வின் தூதர் (ஸல்) அவர்களுக்கு அருளப்பட்டபோது அல்லாஹ்வின் தூதர் (ஸல்) அவர்களின் தோழர்களுக்கு அது கடினமாகத் தெரிந்தது. ஆகவே, அவர்கள் அல்லாஹ்வின் தூதர் (ஸல்) அவர்களிடம் வந்து, மண்டியிட்டு அமர்ந்து, \"அல்லாஹ்வின் தூதரே! எங்கள் சக்திக்குட்பட்ட தொழுகை, நோன்பு, அறப்போர், தர்மம் (ஸகாத்) ஆகியவற்றைச் செய்யுமாறு நாங்கள் ஏவப்பட்டோம். ஆனால், (இப்போது) தங்களுக்கு (மேற்கண்ட) இந்த வசனம் அருளப்பட்டுள்ளது. இது எங்கள் சக்திக்கு மீறியதாயிற்றே?\" என்று கேட்டார்கள். அதற்கு அல்லாஹ்வின் தூதர் (ஸல்) அவர்கள், \"உங்களுக்கு முந்தைய (யூத, கிறித்தவர்களான) இரு வேதக்காரர்களும் கூறியதைப் போன்று \"செவியுற்றோம்; மாறு செய்தோம்\" என்று நீங்களும் கூற விரும்புகின்றீர்களா? வேண்டாம். \"நாங்கள் செவியுற்றோம், கட்டுப்பட்டோம், எங்கள் இறைவா! உனது மன்னிப்பை வேண்டுகிறோம். மீளுதல் உன்னிடமே உள்ளது\" என்றே கூறுங்கள்\" என்றார்கள். அவ்வாறே மக்கள், \"நாங்கள் செவியுற்றோம்; கட்டுப்பட்டோம். எங்கள் இறைவனே! உனது மன்னிப்பைக் கோருகிறோம். உன்னிடமே திரும்ப வேண்டியுள்ளது\" என்று கூறினர். மக்கள் இவ்வாறு சொல்லச் சொல்ல அவர்களின் நாவு பணிந்தது.\nஅதைத் தொடர்ந்து அல்லாஹ், \"தமது இறைவனிடமிருந்து தமக்கு அருளப்பட்டதை இத்தூதர் நம்பிக்கை கொண்டார். இறைநம்பிக்கையாளர்களும் (இதை நம்பினார்கள்.) அல்லாஹ்வையும், அவனுடைய வானவர்களையும், அவனுடைய வேதங்களையும், அவனுடைய தூதர்களையும் அனைவரும் நம்பிக்கை கொண்டனர். \"அவனுடைய தூதர்களில் எவருக்கிடையிலும் பாகுபாடு காட்ட மாட்டோம். நாங்கள் செவியுற்றோம்; கட்டுப்பட்டோம். எங்கள் இறைவனே! உனது மன்னிப்பைக் கோருகிறோம். உன்னிடமே திரும்ப வேண்டியுள்ளது\" எனும் (2:285) வசனத்தை அருளினான்.\nஆக, மக்கள் இவ்வாறு செயல்பட்டதையடுத்து அல்லாஹ், (\"உங்கள் உள்ளங்களில் இருப்பதை நீங்கள் வெளிப்படுத்தினாலோ அல்லது அதை மறைத்தாலோ அல்லாஹ் அதுகுறித்து உங்களை விசாரிப்பான்\" எனும்) முந்திய வசனத்(தின் சட்டத்)தை மாற்றி (அதற்கு பதிலாகப்) பின்வரும் வசனத்தை அருளினான்:\nயாரையும் அவருடைய சக்திக்குட்பட்டே தவிர அல்லாஹ் நிர்ப்பந்திக்க மாட்டான். அவர் செய்த நன்மை, அவருக்கே உரியது. அவர் செய்த தீமை, அவருக்கே எதிரானது. \"எங்கள் இறைவனே! நாங்கள் மறந்து விட்டாலோ அல்லது தவறிழைத்து விட்டாலோ எங்களைப் பிடித்து விடாதே! (2:286)\n\"ஆகட்டும்! (அவ்வாறே செய்கிறேன்)\" என்றான் அல்லாஹ்.\n\"எங்கள் இறைவனே! எங்களுக்கு முன்னிருந்தவர்கள் மீது நீ சுமத்தியது போன்று எங்கள் மீதும் சுமையைச் சுமத்தி விடாதே!\"\nஅப்போதும் \"ஆகட்டும்!\" என்றான் அல்லாஹ்.\n\"எங்கள் இறைவனே! எங்களுக்குச் சக்தியில்லாதவற்றை எங்கள் மீது சுமத்தி விடாதே!\"\nஅதற்கும் \"ஆகட்டும்!\" என்றான் அல்லாஹ்.\n\"எங்கள் பிழைகளைப் பொறுத்தருள்வாயாக! எங்களை மன்னிப்பாயாக! எங்களுக்குக் கருணை காட்டுவாயாக! நீயே எங்கள் பாதுகாவலன். இறைமறுப்பாளர்களின் கூட்டத்திற்கு எதிராக எங்களுக்கு உதவி புரிவாயாக!\"\nஅதற்கும் \"சரி! ஆகட்டும்!\" என்றான் அல்லாஹ்.\nநூல்: முஸ்லிம் 199"},
{"index": "48", "header": "பகரா அத்தியாயத்தின் இறுதி இரு வசனங்களின் சிறப்புகள்", "content": "நபி (ஸல்) அவர்களிடம் (வானவர்) ஜிப்ரீல் (அலை) அவர்கள் அமர்ந்திருந்தபோது தமக்கு மேலிருந்து ஒரு சப்தம் வருவதைக் கேட்டார். அப்போது வானத்தை அண்ணாந்து பார்த்த ஜிப்ரீல் (அலை) அவர்கள், \"இதோ, வானில் இதுவரை திறக்கப்பட்டிராத ஒரு கதவு இப்போது திறக்கப்பட்டிருக்கிறது. (அதன் சப்தமே இப்போது கேட்டது.)\" என்று கூறினார்கள்.\nஅந்தக் கதவு வழியாக ஒரு வானவர் இறங்கி (நபியவர்களிடம்) வந்தார். அப்போது ஜிப்ரீல் (அலை) அவர்கள் \"இதோ இந்த வானவர் இப்போதுதான் பூமிக்கு இறங்கி வந்திருக்கிறார். இதற்கு முன் எப்போதும் அவர் பூமிக்கு இறங்கியதே இல்லை\" என்று கூறினார்கள்.\nஅவ்வானவர் சலாம் கூறிவிட்டு, \"(இதோ!) இரு ஒளிச்சுடர்களைக் கொண்டு நற்செய்தி பெற்றுக் கொள்ளுங்கள்! உங்களுக்கு வழங்கப்பெற்றுள்ள (இது) உங்களுக்கு முன் எந்த இறைத் தூதருக்கும் வழங்கப்படவில்லை. (அவை) \"அல்ஃபாத்திஹா' அத்தியாயமும் \"அல்பகரா' அத்தியாயத்தின் இறுதி வசனங்களுமே ஆகும். அவற்றிலுள்ள (பிரார்த்தனை வரிகளில்) எதை நீங்கள் ஓதினாலும் அது உங்களுக்கு வழங்கப்படாமல் இருப்பதில்லை\" என்று கூறினார்.\n\nஅறிவிப்பவர்: இப்னு அப்பாஸ் (ரலி), நூல்: முஸ்லிம் (1472)\n\nநபி (ஸல்) அவர்கள் கூறினார்கள்:\nஎவர் 'அல்பகரா' அத்தியாயத்தின் இறுதி இரு வசனங்களை (285, 286) இரவில் ஓதுகின்றாரோ அவருக்கு அந்த இரண்டுமே போதும்!\n\nஅறிவிப்பவர்: அபூ மஸ்ஊத் (ரலி), நூல்கள்: புகாரி (5009), முஸ்லிம் (1473)\n\n\"அல்லாஹ் வானங்கள். பூமியைப் படைப்பதற்கு இரண்டாயிரம் ஆண்டுகளுக்கு முன்பாக ஒரு புத்தகத்தை எழுதினான். அதிலிருந்து இரண்டு வசனங்களை இறக்கி அதைக் கொண்டு பகரா அத்தியாயத்தை நிறைவு செய்தான். எந்த வீட்டில் மூன்று நாட்கள் (இந்த வசனங்கள்) ஓதப்படவில்லையோ அங்கு ஷைத்தான் நெருங்குவான்\" என்று நபி (ஸல்) அவர்கள் கூறினார்கள்.\n\nஅறிவிப்பவர்: நுஃமான் பின் பஷீர் (ரலி), நூல்கள்: திர்மிதீ (2807), அஹ்மத்(17688), பஸ்ஸார் (3296),ஹாகிம் (3031), இப்னுஹிப்பான் (781)"},
{"index": "49", "header": "ஆலு இம்ரான் அத்தியாயத்தை ஓதுவதன் சிறப்பு", "content": "அல்லாஹ்வின் தூதர் (ஸல்) அவர்கள் கூறினார்கள்:\nகுர்ஆனை ஓதி வாருங்கள். ஏனெனில், குர்ஆனை ஓதி வருபவர்களுக்கு அது மறுமையில் வந்து (இறைவனிடம்) பரிந்துரை செய்யும். இரு ஒளிச்சுடர்களான 'அல்பகரா' மற்றும் 'ஆலு இம்ரான்' ஆகிய இரு அத்தியாயங்களையும் ஓதி வாருங்கள். ஏனெனில், அவை மறுமை நாளில் நிழல்தரும் மேகங்களைப் போன்றோ அல்லது அணி அணியாகப் பறக்கும் பறவைக் கூட்டங்களைப் போன்றோ வந்து தம்மோடு தொடர்புள்ளவர்களுக்காக (இறைவனிடம்) வாதாடும். 'அல்பகரா' அத்தியாயத்தை ஓதி வாருங்கள். அதைக் கையாள்வது வளம் சேர்க்கும். அதைக் கைவிடுவது இழப்பைத் தரும். இதற்கு வீணர்கள் சக்தி பெற மாட்டார்கள்.\n\nஅறிவிப்பவர்: அபூஉமாமா (ரலி), நூல்: முஸ்லிம் (1470)"},
{"index": "50", "header": "வெவ்வேறு கருத்துகளைக் கொண்ட வசனங்கள்", "content": "\"(நபியே!) அவனே இவ்வேதத்தை உம்மீது இறக்கினான். இதில் தெளிவான கருத்துகளைக் கொண்ட வசனங்கள் உள்ளன. அவையே இவ்வேதத்தின் அடிப்படை. வெவ்வேறு கருத்துகளைக் கொண்ட மற்ற வசனங்களும் உள்ளன. தமது உள்ளங்களில் வழிகேடு உள்ளவர்கள், குழப்பத்தை நாடியும் அதற்கு(த் தவறான) விளக்கத்தைத் தேடியும் அதிலுள்ள வெவ்வேறு கருத்துகளைக் கொண்ட வசனங்களைப் பின்பற்றுகின்றனர். அல்லாஹ்வையும், கல்வியில் தேர்ந்தவர்களையும் தவிர வேறெவரும் அதன் (உண்மை) விளக்கத்தை அறிய மாட்டார்கள். \"இதை நாங்கள் நம்பினோம்; அனைத்தும் எங்கள் இறைவனிடமிருந்து வந்தவை!\" என(க் கல்வியில் தேர்ந்த) அவர்கள் கூறுகின்றனர். அறிவுடையவர்களைத் தவிர வேறெவரும் படிப்பினை பெற மாட்டார்கள்\" எனும் (3:7) வசனத்தை அல்லாஹ்வின் தூதர் (ஸல்) அவர்கள் ஓதிவிட்டு, \"முதஷாபிஹாத்தான வசனங்களைத் தேடித் திரிபவர்களை நீங்கள் பார்த்தால் அவர்களே (இந்த வசனத்தில்) அல்லாஹ்வால் குறிப்பிடப்பட்டவர்கள் (என்பதைப் புரிந்து கொண்டு) அவர்களைக் குறித்து எச்சரிக்கையாக இருங்கள்\" என்று சொன்னார்கள்.\n\nஅறிவிப்பவர்: ஆயிஷா (ரலி), நூல்: புகாரி (4547)"},
{"index": "51", "header": "மனிதர்களுக்கு அழகாக்கப்பட்ட உலக இன்பங்கள்", "content": "பெண்கள், ஆண்மக்கள், சேகரிக்கப்பட்ட தங்க வெள்ளிக் குவியல்கள், உயர்ரகக் குதிரைகள், கால்நடைகள், விவசாய நிலங்கள் ஆகிய ஆசைக்குரியவற்றை விரும்புவது மனிதர்களுக்கு அழகாக்கப்பட்டுள்ளது. இவை இவ்வுலக வாழ்வின் இன்பங்கள். அல்லாஹ்விடமே அழகிய தங்குமிடம் உள்ளது. (3:14)\nஇவ்வசனத்தின் கருத்தைப் பின்வரும் நபிமொழிகளும் எடுத்துரைக்கின்றன.\nஅல்லாஹ்வின் தூதர் (ஸல்) அவர்கள் கூறினார்கள்: இவ்வுலகம் (முழுவதும்) பயனளிக்கும் செல்வங்களே! பயனளிக்கும் இவ்வுலகச் செல்வங்களில் மிகவும் மேலானது, நல்ல பெண்ணே!\n\nஅறிவிப்பவர்: அப்துல்லாஹ் பின் அம்ர் (ரலி), நூல்: முஸ்லிம் (2911)\n\nநபி (ஸல்) அவர்கள் கூறினார்கள்:\nபொற் காசு, வெள்ளிக் காசு, பூம்பட்டுத் துணி, சதுர கருப்புத் துணி ஆகியவற்றுக்கு அடிமையாகி விட்ட மனிதன் துர்பாக்கியவானாவான். அவனுக்கு(ச் செல்வம்) கிடைத்தால் திருப்தியடைவான்; செல்வம் வழங்கப்படாவிட்டால் அதிருப்தியடைவான்.\n\nஅறிவிப்பவர்: அபூஹுரைரா (ரலி), நூல்: புகாரி (2886)\n\nஅல்லாஹ்வின் தூதர் (ஸல்) அவர்கள் கூறினார்கள்:\nமனிதன் (வளர்ந்து) பெரியவன் ஆகுந்தோறும் அவனுடன் இரண்டு ஆசைகளும் வளர்கின்றன:\n1. பொருளாசை.\n2. நீண்ட நாள் வாழ வேண்டும் என்ற ஆசை.\n\nஅறிவிப்பவர்: அனஸ் (ரலி), நூல்: புகாரி (6421)\n\nஅல்லாஹ்வின் தூதர் (ஸல்) அவர்கள் கூறினார்கள்:\nஆதமின் மகனுக்குத் தங்கத்தாலான ஒரு நீரோடை இருந்தால் தனக்கு இரண்டு நீரோடைகள் இருக்க வேண்டுமென்று அவன் ஆசைப்படுவான். அவனுடைய வாயை மண்ணை (-மரணத்தை)த் தவிர வேறெதுவும் நிரப்பாது. மேலும், (இதுபோன்ற பேராசையிலிருந்து) திருந்தி பாவ மன்னிப்புக் கோரி மீண்டு விட்டவரின் கோரிக்கையை அல்லாஹ் ஏற்றுக் கொள்கிறான்.\n\nஅறிவிப்பவர்: அனஸ் (ரலி), நூல்: புகாரி (6439)"},
{"index": "52", "header": "இஸ்லாத்தை ஏற்கும் வேதமுடையவர்களே நேர்வழி பெற்றவர்கள்.", "content": "அவர்கள் உம்மிடம் தர்க்கம் செய்தால் \"என் முகத்தை அல்லாஹ்வுக்குப் பணியச் செய்து விட்டேன். என்னைப் பின்பற்றியோரும் (பணிந்து விட்டனர்)\" எனக் கூறுவீராக! \"(அவ்வாறே) நீங்களும் பணிகிறீர்களா?\" என்று வேதம் வழங்கப்பட்டோரிடமும் படிப்பறிவற்றோரிடமும் கேட்பீராக! அவர்கள் பணிந்து விட்டால் நேர்வழி பெற்று விட்டனர். அவர்கள் புறக்கணித்தால் எடுத்துரைப்பதே உமக்குக் கடமையாகும். அல்லாஹ், அடியார்களை பார்ப்பவன். (3:20)\nஇவ்வசனம் வேதக்காரர்களான யூதர்களும், கிறித்தவர்களும் இஸ்லாத்தைப் பற்றி அறிந்து அதனை ஏற்றுக் கொண்டால் அவர்கள் நேர்வழி பெற்று விட்டனர் என்பதை எடுத்துரைக்கிறது. இஸ்லாத்தைப்பற்றி அறிந்திருந்தும் அதன்மீது நம்பிக்கை கொள்ளாமல் மரணித்துவிட்டால் அவர்கள் நரகவாசிகளில் உள்ளவர்கள் என்பதை பின்வரும் நபிமொழி எடுத்துரைக்கிறது.\nஅல்லாஹ்வின் தூதர் (ஸல்) அவர்கள் கூறினார்கள்: முஹம்மதின் உயிர் யாருடைய கையிலுள்ளதோ அவன்மீது சத்தியமாக! இந்த(இறுதி)ச் சமுதாயத்திலுள்ள யூதரோ, கிறிஸ்தவரோ யாரேனும் ஒருவர் என்(மார்க்கத்தி)னைப் பற்றிக் கேள்விப்பட்ட பிறகும்கூட நான் கொண்டுவந்த (மார்க்கத்)தை நம்பிக்கை கொள்ளாமல் இறந்து விட்டால், அவர் நரகவாசிகளில் ஒருவராகவே இருப்பார்.\n\nஅறிவிப்பவர்: அபூஹுரைரா (ரலி), நூல்: முஸ்லிம் (240)"},
{"index": "53", "header": "ஷைத்தானின் தீண்டுதலிலிருந்து பாதுகாக்கப்பட்ட மர்யம், ஈஸா (அலை)", "content": "\"ஆதமின் மக்களில் (புதிதாகப்) பிறக்கும் குழந்தை எதுவாயினும் அது பிறக்கும்போதே ஷைத்தான் அதைத் தீண்டுகிறான். ஷைத்தானின் தீண்டலால் அக்குழந்தை கூக்குரலெழுப்பும். மர்யமையும் அவருடைய மகனையும் தவிர\" என்று அல்லாஹ்வின் தூதர் (ஸல்) அவர்கள் சொன்னார்கள் என அபூஹுரைரா (ரலி) அவர்கள் அறிவித்துவிட்டுப் பிறகு, \"விரட்டப்பட்ட ஷைத்தானிடமிருந்து இவருக்கும், இவரது பிள்ளைக்கும் உன்னிடம் நான் பாதுகாவல் தேடுகிறேன்\" என்னும் (மர்யமுடைய தாய் செய்த பிரார்த்தனையைக் கூறும் (3:36) இறைவசனத்தை ஓதுவார்கள்.\n\nஅறிவிப்பவர்: ஸயீத் பின் முஸய்யப், நூல்: புகாரி (3431)"},
{"index": "54", "header": "உலகப் பெண்களில் சிறந்தவர்கள்", "content": "\"மர்யமே! உம்மை அல்லாஹ் தேர்ந்தெடுத்து, தூய்மைப்படுத்தி, உலகிலுள்ள பெண்களை விடச் சிறப்பித்தான். மர்யமே! உமது இறைவனுக்குக் கட்டுப்படுவீராக! ஸஜ்தா செய்வீராக! ருகூவு செய்வோருடன் ருகூவு செய்வீராக!\" என்று வானவர்கள் கூறியதை நினைவூட்டுவீராக!\nஅல்குர்ஆன் 3:42\nமர்யம் (அலை) அவர்களை உலகிலுள்ள பெண்களைவிட அல்லாஹ் சிறப்பித்துள்ளான் என இவ்வசனம் எடுத்துரைக்கிறது. அதுபோன்றே நபி (ஸல்) அவர்களின் மனைவி அன்னை கதீஜா (ரலி) அவர்களும், மகளார் அன்னை ஃபாத்திமா (ரலி) அவர்களும், ஃபிர்அவ்னின் மனைவி அன்னை ஆசியா (ரலி) அவர்களும் உலகத்துப் பெண்களில் சிறந்தவர்கள் என்பதை நபிமொழிகள் எடுத்துரைக்கின்றன.\nநபி (ஸல்) அவர்கள் கூறினார்கள்:\nஇம்ரானின் மகள் மர்யம் உலகத்துப் பெண்களிலேயே சிறந்தவர் ஆவார். மேலும் கதீஜா அவர்களும் உலகத்துப் பெண்களிலேயே சிறந்தவர் ஆவார்.\n\n\nஅறிவிப்பவர்: அலீ(ரலி), நூல்: புகாரி (3432)\n\nஅல்லாஹ்வின் தூதர் (ஸல்) அவர்கள் கூறினார்கள்:\nஆண்களில் அதிகமானோர் முழுமையடைந்திருக்கிறார்கள். பெண்களில் ஃபிர்அவ்னின் மனைவி ஆசியாவையும், இம்ரானின் மகள் மர்யமையும் தவிர வேறெவரும் முழுமையடையவில்லை. மற்ற பெண்களை விட ஆயிஷாவுக்குள்ள சிறப்பு எல்லாவகை உணவுகளை விடவும் 'ஸரீத்' எனும் உணவுக்குள்ள சிறப்பைப் போன்றதாகும்.\n\nஅறிவிப்பவர்: அபூமுஸா (ரலி), நூல்: புகாரி (3411)\n\n\"இம்ரானின் மகள் மர்யம், குவைலிதின் மகள் கதீஜா, முஹம்மதின் மகள் ஃபாத்திமா, ஃபிர்அவ்னின் மனைவி ஆசியா (ஆகிய நால்வரும்) உலகத்துப் பெண்களில் (சிறந்தவர்கள் என அறிந்து கொள்வதற்கு) உனக்குப் போதுமானதாகும்\" என நபி (ஸல்) அவர்கள் கூறினார்கள்.\n\nஅறிவிப்பவர்: அனஸ் (ரலி), நூல்: திர்மிதி (3813) அஹ்மத் (11942)"},
{"index": "55", "header": "தொட்டில் பருவத்தில் பேசிய குழந்தைகள்", "content": "அவர் தொட்டில் பருவத்திலும் பெரிய வயதிலும் மக்களிடம் பேசுவார். நல்லோரிலும் உள்ளவர். (3:46)\nஈஸா (அலை) அவர்கள் தொட்டில் பருவத்தில் பேசியதாக இவ்வசனம் எடுத்துரைக்கிறது. ஈஸா நபி உட்பட மூன்று குழந்தைகள் தொட்டில் பருவத்தில் பேசியுள்ளதாக நபி (ஸல்) அவர்கள் கூறியுள்ளார்கள்.\nநபி (ஸல்) அவர்கள் கூறினார்கள்:\nமூன்று பேர்களைத் தவிர வேறெவரும் தொட்டிலில் (குழந்தையாக இருக்கும்போது) பேசியதில்லை. (ஒருவர்) ஈசா (அலை) அவர்கள். (மற்றொருவர்) பனூ இஸ்ராயீல்களால் 'ஜுரைஜ்' என்றழைக்கப்பட்டு வந்த (இறைநேசரான) மனிதர் ஒருவர். (ஒரு முறை) அவர் தொழுது கொண்டிருந்தார். அப்போது அவருடைய தாயார் வந்து அவரை அழைத்தார். ஜுரைஜ் (தம் மனத்திற்குள்) அவருக்கு நான் பதிலளிப்பதா? தொழுவதா?' என்று கூறிக் கொண்டார். (பதிலளிக்கவில்லை.) அதனால் கோபமடைந்த அவரின் தாய், இறைவா! இவனை விபசாரிகளின் முகங்களில் விழிக்கச் செய்யாமல் மரணிக்கச் செய்யாதே! என்று கூறிவிட்டார்.\nஜுரைஜ் தமது ஆசிரமத்தில் இருந்தபோது அவரிடம் ஒரு பெண் வந்து (தன்னுடன் தகாத உறவு கொள்ளும்படி அழைத்துப்) பேசினாள். அதற்கு அவர் மறுத்து விட்டார். ஆகவே, (அவள் அவரைப் பழிவாங்குவதற்காக) ஓர் ஆட்டு இடையனிடம் சென்று அவனைத் தன் வசப்படுத்தி (அவனுடன் விபசாரம் புரிந்து) ஒரு குழந்தையைப் பெற்றெடுத்தாள். பிறகு 'இது ஜுரைஜுக்குப் பிறந்தது' என்று (மக்களிடம்) சொன்னாள். உடனே மக்கள் ஜுரைஜிடம் சென்று அவரது ஆசிரமத்தை இடித்து அவரைக் கீழே இறங்கி வரச் செய்து அவரை ஏசினார்கள். உடனே, ஜுரைஜ் அவர்கள் உளூ செய்து தொழுதுவிட்டு, பின்னர் அந்தக் குழந்தையிடம் சென்று, \"குழந்தையே! உன் தந்தை யார்?\" என்று கேட்டார். அக்குழந்தை, (இன்ன) இடையன் என்று பேசியது. அதைக் கண்டு (உண்மையை) உணர்ந்து கொண்ட அந்த மக்கள், தங்கள் ஆசிரமத்தை நாங்கள் தங்கத்தால் கட்டித் தருகிறோம் என்று கூறினார்கள். அதற்கு அவர், இல்லை, களிமண்ணால் கட்டித் தந்தாலே தவிர நான் ஒப்புக் கொள்ள மாட்டேன் என்று கூறிவிட்டார்.\n(மூன்றாமவர்) இஸ்ரவேலர்களில் ஒரு பெண் தன் மகன் ஒருவனுக்குப் பால் கொடுத்துக் கொண்டிருந்தாள். அப்போது அழகும் பொலிவும் மிக்க ஒரு மனிதன் வாகனத்தில் சவாரி செய்த வண்ணம் சென்று கொண்டிருந்தான். உடனே அவள், \"இறைவா! என் மகனை இவனைப் போல் ஆக்குவாயாக!\" என்று துஆ செய்தாள். உடனே, அந்தக் குழந்தை அவளது மார்பை விட்டுவிட்டு சவாரி செய்பவனை நோக்கி, \"இறைவா! இவனைப் போல் என்னை ஆக்கி விடாதே!\" என்று கூறியது. பிறகு அவளது மார்பை நோக்கிப் பால் குடிக்கச் சென்றது.\nபிறகு அக்குழந்தை ஓர் அடிமைப் பெண்ணைக் கடந்து கொண்டு செல்லப்பட்டது. அப்போது அந்தப் பெண், \"இறைவா! என் மகனை இவளைப் போல் ஆக்கி விடாதே!\" என்று கூறினாள். உடனே அக்குழந்தை அவளது மார்பை விட்டுவிட்டு, \"இறைவா! என்னை இவளைப் போல் ஆக்குவாயாக!\" என்று கூறியது. அந்தப் பெண் (வியப்படைந்து), ஏன் இப்படிச் சொல்கிறாய்? என்று கேட்டதற்கு அக்குழந்தை, \"வாகனத்தில் சவாரி செய்து சென்றவன் கொடுங்கோலர்களில் ஒருவன்; இந்த அடிமைப் பெண்ணைக் குறித்து மக்கள் (அவதூறாக) நீ திருடி விட்டாய்; விபசாரம் செய்து விட்டாய்' என்று கூறுகிறார்கள். ஆனால், இவள் அப்படி எதுவும் செய்யவில்லை\" என்று பதிலளித்தது.\n\nஅறிவிப்பவர்: அபூஹுரைரா (ரலி), நூல்: புகாரி (3436)"},
{"index": "56", "header": "முபாஹலா எனும் சாப அழைப்பு", "content": "உமக்கு ஞானம் வந்த பிறகு இதைப் பற்றி உம்மிடம் யாரேனும் தர்க்கித்தால் \"வாருங்கள்! எங்கள் பிள்ளைகளையும், உங்கள் பிள்ளைகளையும், எங்கள் பெண்களையும், உங்கள் பெண்களையும், எங்களையும், உங்களையும் அழைப்போம். பின்னர் பணிந்து பிரார்த்தித்து, பொய்யர்களின் மீது அல்லாஹ்வின் சாபத்தைக் கேட்போம்\" என்று கூறுவீராக! (3:61)\nஇவ்வசனம் முபாஹலா எனும் சாப அழைப்புக் குறித்துப் பேசுகிறது. முபாஹலா தொடர்பாக நபிமொழிகளில் வந்துள்ள செய்திகளைக் காண்போம்.\nஆகிப், சைய்யித் எனும் நஜ்ரான் நாட்டுக்காரர்கள் இருவர், அல்லாஹ்வின் தூதர் (ஸல்) அவர்களிடம், 'முபாஹலா - சாபப் பிரார்த்தனை' செய்வதற்காக வந்தனர். அவ்விருவரில் ஒருவர் தம் தோழரிடம், \"நீ அவ்வாறு செய்யாதே! அல்லாஹ்வின் மீது ஆணையாக! அவர் உண்மையிலேயே இறைத் தூதராக இருந்து, நாம் சாபப் பிரார்த்தனை செய்து விட்டோமானால் நாமும் உருப்பட மாட்டோம்; நமக்குப் பின் வரவிருக்கும் நம் தலைமுறைகளும் உருப்பட மாட்டார்கள் என்று சொன்னார். (பிறகு) இருவரும் சேர்ந்து நபி (ஸல்) அவர்களிடம், \"நீங்கள் எங்களிடம் கேட்கின்றவற்றை நாங்கள் உங்களுக்குக் கொடுக்கின்றோம். நம்பிக்கைக்குரிய ஒரு மனிதரை எங்களுடன் அனுப்புங்கள். நம்பிக்கைக்குரியவரைத் தவிர வேறெவரையும் எங்களுடன் அனுப்ப வேண்டாம்\" என்று சொன்னார்கள். நபி (ஸல்) அவர்கள், \"நம்பகத் தன்மையில் முறையோடு நடந்து கொள்ளும் நம்பிக்கையாளர் ஒருவரை நிச்சயம் நான் உங்களுடன் அனுப்புவேன்\" என்று சொன்னார்கள். அல்லாஹ்வின் தூதர் (ஸல்) அவர்களுடைய தோழர்கள் (ஒவ்வொருவரும்) நபியவர்களின் அழைப்பை எதிர்பார்த்துக் காத்துக் கொண்டிருந்தார்கள். ஆனால், நபி (ஸல்) அவர்கள், \"அபூ உபைதா பின் ஜர்ராஹ் அவர்களே! எழுந்திருங்கள்!\" என்று சொன்னார்கள். அவர் எழுந்து நின்றபோது அல்லாஹ்வின் தூதர் (ஸல்) அவர்கள், \"இவர் இந்தச் சமுதாயத்தின் நம்பிக்கைக்குரியவர்\" என்று சொன்னார்கள்.\n\nஅறிவிப்பவர்: ஹுதைஃபா (ரலி), நூல்: புகாரி (4380)\n\n\"வாருங்கள்! எங்கள் பிள்ளைகளையும் உங்கள் பிள்ளைகளையும் அழைப்போம்...\" (3:61) எனும் இந்த வசனம் அருளப்பட்டபோது, அல்லாஹ்வின் தூதர் (ஸல்) அவர்கள் அலீ (ரலி), ஃபாத்திமா (ரலி), ஹசன் (ரலி), ஹுசைன் (ரலி) ஆகியோரை அழைத்து, \"இறைவா! இவர்கள்தான் என் குடும்பத்தார்\" என்று கூறினார்கள்.\n\nஅறிவிப்பவர்: ஸஅத் பின் அபீ வக்காஸ் (ரலி),\nநூல்கள்: முஸ்லிம் (4778), திர்மிதீ (2915)"},
{"index": "57", "header": "ஏகத்துவக் கொள்கையை ஏற்குமாறு வேதக்காரர்களுக்கு அழைப்பு", "content": "அல்லாஹ்வின் தூதர் (ஸல்) அவர்கள் திஹ்யா அல்கல்பீ என்பவரிடம் கொடுத்தனுப்பிய கடிதத்தைக் கொண்டுவருமாறு ஹெராக்ளியஸ் ஆணையிட்டார். அதை புஸ்ரா நகர ஆட்சியர் (ஹாரிஸ் பின் அபீஷம்ர்) வாயிலாக ஹெராக்ளியஸிடம் ஒப்படைக்கும்படி நபியவர்கள் கூறியிருந்தார்கள். ஹெராக்ளியஸ் அதை வாசிக்கச் செய்தார். அக்கடிதத்தில் (பின்வருமாறு) எழுதப்பட்டிருந்தது:\nஅளவிலா அருளாளன் நிகரிலா அன்புடையோன் அல்லாஹ்வின் திருப்பெயரால்...\nஇது அல்லாஹ்வின் அடியாரும் அவனுடைய தூதருமாகிய முஹம்மதிடமிருந்து ரோமா புரியின் அதிபர் ஹெராக்ளியஸுக்கு (எழுதப்படும் கடிதம்:) நேர்வழியைப் பின்பற்றியவர் மீது சாந்தி நிலவட்டும்.\nஇறை வாழ்த்துக்குப் பின் (விஷயம் என்னவென்றால்); இஸ்லாமை ஏற்குமாறு உங்களை நான் அழைக்கின்றேன். இஸ்லாமை ஏற்றுக்கொள்ளுங்கள். (ஏற்றுக் கொண்டால் ஈருலகிலும்) நீங்கள் பாதுகாப்புப் பெறுவீர்கள். (நீங்கள் இஸ்லாமை ஏற்றுக் கொண்டால்,) அல்லாஹ் உங்களுக்குச் சேரவேண்டிய நன்மையை இருமடங்காக்கித் தருவான். நீங்கள் புறக்கணித்தால், (உங்கள் நாட்டுக் குடிமக்களான) குடியானவர்களின் பாவமும் (அவர்கள் இஸ்லாமை ஏற்காமல் போவதன் குற்றமும்) உங்களையே சாரும்.\n\"வேதமுடையோரே! நாம் அல்லாஹ்வைத் தவிர யாரையும் வணங்கக் கூடாது; அவனுக்கு எதையும் இணையாக்கக் கூடாது; அல்லாஹ்வை விட்டுவிட்டு நம்மில் சிலர், சிலரைக் கடவுளர்களாக ஆக்கக் கூடாது\" என்ற எங்களுக்கும் உங்களுக்குமிடையிலான பொதுவான கோட்பாட்டுக்கு வாருங்கள்\" என்று கூறுவீராக! அவர்கள் புறக்கணித்தால் \"நாங்கள் முஸ்லிம்கள் என்பதற்கு நீங்களே சாட்சியாக இருங்கள்!\" என்று கூறிவிடுங்கள். (3:64)\nஹெராக்ளியஸ் தாம் சொல்ல வேண்டியதை எல்லாம் சொல்லி, அக்கடிதத்தைப் படித்து முடித்தபோது அவர் அருகில் (அவரைச் சுற்றிலுமிருந்த மதகுருமார்கள் மற்றும் ரோம பைஸாந்திய ஆட்சியாளர்களின்) கூச்சலும் இரைச்சலும் அதிகரித்தது; குரல்கள் உயர்ந்தன. உடனே நாங்கள் -அபூ சுஃப்யான் குழுவினர்- (அந்த அவையிலிருந்து) வெளியேற்றப்பட்டோம். நாங்கள் வெளியேற்றப்பட்டபோது நான் என் நண்பர்களிடம் இப்னு அபீகப்ஷா (முஹம்மது)வின் விவகாரம் வலிமை பெற்று விட்டது. மஞ்சள் நிற இனத்தாரின் (ரோமரின்) மன்னரே அவருக்கு (முஹம்மதுக்கு) அஞ்சுகிறாரே! என்று சொன்னேன்.\nஅன்றுதொட்டு அல்லாஹ்வின் தூதர் (ஸல்) அவர்களின் அம்மார்க்கம் விரைவில் வெற்றி பெறும் என்று உறுதிபூண்டவனாக நான் இருக்கலானேன். முடிவில் அல்லாஹ் என் உள்ளத்தில் இஸ்லாமைப் புகுத்தினான் (என அபூ சுஃப்யான் கூறினார்.)\n\nஅறிவிப்பவர்: இப்னு அப்பாஸ் (ரலி), நூல்: புகாரி (7)"},
{"index": "58", "header": "பிறரது செல்வத்தை அபகரிப்பதற்காகப் பொய்ச் சத்தியம் செய்பவர்", "content": "\"ஒரு முஸ்லிமின் செல்வத்தை அபகரித்துக் கொள்வதற்காகப் பொய்ச் சத்தியம் செய்பவன் (மறுமையில்) தன்மீது இறைவன் கோபம் கொண்டிருக்கும் நிலையில் அவனைச் சந்திப்பான்\" என்று நபி (ஸல்) அவர்கள் கூறினார்கள். உடனே, 'அல்லாஹ்விடம் செய்த உடன்படிக்கையையும், தமது சத்தியங்களையும் யார் அற்ப விலைக்கு விற்கிறார்களோ அவர்களுக்கு மறுமையில் எந்த பாக்கியமும் இல்லை. மறுமை நாளில் அவர்களிடம் அல்லாஹ் பேச மாட்டான்; அவர்களைப் பார்க்க மாட்டான். மேலும் அவர்களைத் தூய்மைப்படுத்தவும் மாட்டான். அவர்களுக்குத் துன்புறுத்தும் வேதனை உள்ளது' என்னும் (3:77) குர்ஆன் வசனத்தை அல்லாஹ் அருளினான்.\n(இதை நான் மக்களிடம் சொல்லிக் கொண்டிருந்தபோது) அஷ்அஸ் (ரலி) அவர்கள் வந்து (மக்களை நோக்கி), \"அபூஅப்திர்ரஹ்மான் (அப்துல்லாஹ் பின் மஸ்ஊத்) உங்களிடம் என்ன சொல்லிக் கொண்டிருக்கிறார்? இந்த வசனம் என் விவகாரத்தில் தான் இறங்கியது. என் தந்தையின் சகோதரர் மகனுடைய நிலத்தில் எனக்குக் கிணறு ஒன்று இருந்தது. (அந்தக் கிணறு தொடர்பாக) எனக்கும் என் ஒன்றுவிட்ட சகோதரருக்கும் இடையே சச்சரவு ஏற்பட்டது. (அதற்காகத் தீர்ப்புக் கேட்டு நபி (ஸல்) அவர்களிடம் நான் வந்தேன்.) அப்போது நபி (ஸல்) அவர்கள், '(உன் வாதத்தை நிரூபிக்க) உன்னுடைய சாட்சிகள் (எங்கே)?' என்று கேட்டார்கள். நான், 'என்னிடம் சாட்சிகள் இல்லை' என்று கூறினேன். 'அப்படியென்றால் பிரதிவாதி (அந்த நிலம் என்னுடையதுதான்' என்று) சத்தியம் செய்ய வேண்டும்' என்று நபி (ஸல்) அவர்கள் சொன்னார்கள். நான், 'அப்படியென்றால் அவர் (தயங்காமல் பொய்) சத்தியம் செய்வாரே' என்று கூறினேன். அப்போதுதான், நபி (ஸல்) அவர்கள் (அப்துல்லாஹ் பின் மஸ்ஊத் உங்களுக்கு அறிவித்த) இந்த ஹதீஸைக் கூறினார்கள். உடனே, அல்லாஹ் நபியவர்களின் கூற்றை உண்மைப்படுத்தி (மேற்சொன்ன 3:77 ஆம்) குர்ஆன் வசனத்தை அருளினான்\" என்று கூறினார்கள்.\n\nஅறிவிப்பவர்: இப்னு மஸ்வூத் (ரலி), நூல்கள்: புகாரி (2356,2357), முஸ்லிம் (222)"},
{"index": "59", "header": "மதம் மாறிய பின் பாவ மன்னிப்பு", "content": "இஸ்லாத்தை விட்டு மதம் மாறிச் சென்றவர், அதன்பின் திருந்திப் பாவ மன்னிப்புக் கோரி, மீண்டும் இஸ்லாத்தை ஏற்றுக் கொண்டால் அவருக்கு மன்னிப்பு வழங்கப்படும் என்பதைப் பற்றி அல்குர்அன் 3:86-89 வசனங்கள் பேசுகின்றன.\nஅன்சாரிகளில் ஒருவர் இஸ்லாத்தை ஏற்ற பின்னர் மதம் மாறிவிட்டார். இணைவைப்பில் இணைந்து விட்டார். பின்னர் அவர் கவலைப்பட்டார். தம் கூட்டத்தாரிடம், \"எனக்குப் பாவ மன்னிப்பு உண்டா? என்று நபி (ஸல்) அவர்களிடம் எனக்காகக் கேளுங்கள்\" என்றார். அக்கூட்டத்தினர் நபி (ஸல்) அவர்களிடம் வந்து, \"இந்த மனிதர் (மதம்மாறி பின்னர்) கவலைப்பட்டார். அவருக்கு பாவ மன்னிப்பு உண்டா? என்று எங்களிடம் கேட்டுவருமாறு ஆணையிட்டார்\" என்று கூறினார்கள். அப்போது,\n\"இத்தூதர் உண்மையாளர்தான் என அவர்கள் சாட்சி கூறி, அவர்களிடம் தெளிவான சான்றுகளும் வந்து, இறைநம்பிக்கை கொண்ட பிறகு, மறுத்துவிட்ட கூட்டத்திற்கு அல்லாஹ் எப்படி நேர்வழி காட்டுவான்? அநியாயக்காரக் கூட்டத்திற்கு அல்லாஹ் நேர்வழி காட்ட மாட்டான். அல்லாஹ், வானவர்கள் மற்றும் மனிதர்கள் ஆகிய அனைவரின் சாபமும் அவர்கள்மீது ஏற்படுவதே அவர்களுக்குரிய கூலியாகும். (அவர்கள்) அதில் நிரந்தரமாக இருப்பார்கள். அவர்களுக்கு வேதனை குறைக்கப்பட மாட்டாது. அவர்களுக்கு அவகாசமும் அளிக்கப்பட மாட்டாது. இதன் பின்னர் பாவ மன்னிப்புக் கோரி, சீர்திருத்திக் கொண்டவர்களைத் தவிர! அல்லாஹ் மன்னிப்புமிக்கவன், நிகரிலா அன்பாளன்\" எனும் (3:86-89) வசனங்கள் இறங்கின. (இந்த வசனங்களைச் சொல்லி) அவரிடம் அனுப்பி வைத்தார்கள். அவர் இஸ்லாத்தை ஏற்றுக் கொண்டார்.\n\nஅறிவிப்பவர்: இப்னு அப்பாஸ் (ரலி),\nநூல்கள்: நஸாயீ (4000), இப்னுஹிப்பான் (4477), ஹாகிம் (2628)"},
{"index": "60", "header": "இறைமறுப்பாளர்களின் மறுமை நிலை", "content": "(இறைவனை) மறுத்து, இறைமறுப்பாளர்களாகவே மரணித்தவர்கள், பூமி நிறைய தங்கத்தை ஈடாகக் கொடுத்தாலும் அவர்களில் எவரிடமிருந்தும் அது அறவே ஏற்கப்படமாட்டாது. அவர்களுக்குத் துன்புறுத்தும் வேதனை உண்டு. அவர்களுக்கு உதவியாளர்கள் யாருமில்லை. (3:91)\nநபி (ஸல்) அவர்கள் கூறினார்கள்:\nமறுமை நாளில் நரகவாசிகளிலேயே மிக இலேசான வேதனை அளிக்கப்படுபவரிடம், \"பூமியிலிருக்கும் பொருட்களெல்லாம் உனக்கே சொந்தம் என்றிருந்தால் நீ அவற்றைப் பிணைத் தொகையாகத் தந்து (இந்த வேதனையிலிருந்து விடுதலை பெற்று) விட முன்வருவாய் அல்லவா? என்று அல்லாஹ் கேட்பான். அதற்கு அவர் ஆம் என்று பதிலளிப்பார். அப்போது அல்லாஹ், \"நீ (மனிதர்களின் தந்தை) ஆதமின் முதுகந்தண்டில் (அணுவாக) இருந்த போது இதைவிட இலேசான ஒன்றை - எனக்கு எதையும் இணை வைக்கக்கூடாது என்பதை - உன்னிடமிருந்து எதிர்பார்த்தேன். ஆனால் (பூமிக்கு உன்னை அனுப்பியபோது) எனக்கு இணை வைப்பதைத் தவிர வேறெதற்கும் நீ ஒப்புக் கொள்ளவில்லையே!\" என்று கூறுவான்.\n\nஅறிவிப்பவர்: அனஸ் (ரலி), நூல்கள்: புகாரி (6557), முஸ்லிம் (5403)"},
{"index": "61", "header": "விருப்பமான பொருட்களிலிருந்து தர்மம் செய்தல்", "content": "அன்ஸாரிகளில் அபூதல்ஹா (ரலி) அதிக வசதி படைத்தவராக இருந்தார். அவருக்கு அதிகமான பேரீச்ச மரங்கள் இருந்தன. அவரது செல்வங்களில் பைருஹா என்ற தோட்டமே அவருக்கு மிகவும் விருப்பமானதாக இருந்தது. அது மஸ்ஜிது(ந் நபவீ பள்ளிவாசலு)க்கு எதிரில் இருந்தது. நபி(ஸல்) அவர்கள் அத்தோட்டத்திற்குள் சென்று அங்குள்ள நல்ல தண்ணீரைக் குடிப்பது வழக்கம். 'உங்களுக்கு விருப்பமானவற்றிலிருந்து (அறவழியில்) செலவு செய்யாத வரை நீங்கள் நன்மையை அடையவே முடியாது' என்ற (3:92) இறை வசனம் இறங்கியதும், அபூதல்ஹா(ரலி), நபி(ஸல்) அவர்களிடம் வந்து, \"அல்லாஹ்வின் தூதரே! அல்லாஹு தஆலா, 'உங்களுக்கு விருப்பமானவற்றிலிருந்து (அறவழியில்) செலவு செய்யாத வரை நீங்கள் நன்மையை அடையவே முடியாது' எனக் கூறுகிறான். என் செல்வங்களில் நான் மிகவும் நேசிக்கும் பொருள் பைருஹா என்னும் தோட்டமேயாகும். அது அல்லாஹ்விற்காக தர்மம் ஆகட்டும்! நான் அதன் மூலம் அல்லாஹ்விடம் நன்மையையும் அது (அவனிடம் எனது மறுமை வாழ்வின் நலனுக்கான) சேமிப்பாக இருக்க வேண்டுமென்றும் விரும்புகிறேன். எனவே அல்லாஹ்வின் தூதரே! அதை அல்லாஹ் உங்களுக்குக் காட்டிய வழியில் பயன்படுத்திக் கொள்ளுங்கள்\" எனக் கூறினார். நபி(ஸல்) அவர்கள், \"ஆஹா! இது அதிக லாபம் தரக்கூடிய செல்வமாயிற்றே! இது அதிக லாபம் தரக்கூடிய செல்வமாயிற்றே! நீர் கூறியதை நான் நன்றாகவே செவிமடுத்தேன். நீர் அதை உமது நெருங்கிய உறவினர்களுக்குப் பங்கிட்டு விடுவதை உகந்ததாகக் கருதுகின்றேன்\" எனக் கூறினார்கள். அதற்கு அபூதல்ஹா (ரலி), \"அல்லாஹ்வின் தூதரே! அவ்வாறே செய்கிறேன்!\" எனக் கூறிவிட்டு, அத்தோட்டத்தைத் தமது நெருங்கிய உறவினருக்கும் தமது தந்தையுடன் பிறந்தவரின் குழந்தைகளுக்கும் பங்கிட்டு விட்டார்.\n\nஅறிவிப்பவர்: அனஸ் (ரலி), நூல்கள்: புகாரி (1461), முஸ்லிம் (1821)"},
{"index": "62", "header": "உலகின் முதல் இறையில்லம் கஅபா", "content": "மனிதர்களுக்காக அமைக்கப்பட்ட முதல் ஆலயம் பக்கா (என்ற மக்கா)வில் உள்ளது. அது பாக்கியமிக்கதாகவும் அகிலத்தாருக்கு நேர்வழியாகவும் இருக்கிறது. (3:96)\n\"அல்லாஹ்வின் தூதரே! பூமியில் முதன் முதலாக அமைக்கப்பட்ட பள்ளிவாசல் எது?\" என்று கேட்டேன். அவர்கள், \"அல்மஸ்ஜிதுல் ஹராம் - மக்கா நகரிலுள்ள புனித (கஅபா எனும்) இறையில்லம்\" என்று பதிலளித்தார்கள். நான், பிறகு எது? என்று கேட்டேன். அவர்கள், \"(ஜெரூஸலத்திலுள்ள) அல்மஸ்ஜிதுல் அக்ஸா\" என்று பதிலளித்தார்கள். நான், அவ்விரண்டுக்குமிடையே எத்தனை ஆண்டுக் காலம் (இடைவெளி) இருந்தது என்று கேட்டேன். அவர்கள், நாற்பதாண்டுகள் (அதாவது, மஸ்ஜிதுல் ஹராம் அமைக்கப்பட்டு நாற்பதாண்டுகள் கழித்து மஸ்ஜிதுல் அக்ஸா அமைக்கப்பட்டது) என்று கூறிவிட்டுப் பிறகு, \"நீ தொழுகை நேரத்தை எங்கு அடைந்தாலும் உடனே, அதைத் தொழுதுவிடு. ஏனெனில், நேரப்படி தொழுகையை நிறைவேற்றுவதில்தான் சிறப்பு உள்ளது\" என்று சொன்னார்கள்.\n\nஅறிவிப்பவர்: அபூதர் (ரலி), நூல்கள்: புகாரி (3366), முஸ்லிம் (904)"},
{"index": "63", "header": "கஅபாவிற்குச் சென்றுவர சக்தி பெற்றவருக்கு ஹஜ் கடமை", "content": "அல்லாஹ்வுக்காக அந்த ஆலயத்தில் ஹஜ் செய்வது, அங்குப் பயணிப்பதற்குச் சக்தி பெற்ற மனிதர்கள்மீது கடமையாகும். யாரேனும் (இதனை) மறுத்தால் அகிலத்தாரை விட்டும் அல்லாஹ் தேவைகளற்றவனாவான். (3:97)\nஅல்லாஹ்வின் தூதர் (ஸல்) அவர்கள் எங்களிடையே உரையாற்றினார்கள். அப்போது, \"மக்களே! அல்லாஹ் உங்கள் மீது ஹஜ்ஜை விதியாக்கி விட்டான். எனவே, ஹஜ் செய்யுங்கள்\" என்றார்கள். அப்போது ஒரு மனிதர், \"ஒவ்வோர் ஆண்டிலுமா (ஹஜ் செய்ய வேண்டும்), அல்லாஹ்வின் தூதரே?\" என்று கேட்டார். அதற்கு அல்லாஹ்வின் தூதர் (ஸல்) அவர்கள் (பதிலளிக்காமல்) அமைதியாக இருந்தார்கள். அவர் மூன்றுமுறை அவ்வாறே கேட்டபோது, அல்லாஹ்வின் தூதர் (ஸல்) அவர்கள், \"நான் \"ஆம்' என்று சொல்லிவிட்டால் அது (ஒவ்வோர் ஆண்டிலும்) கடமையாகி விடும். பின்னர் உங்களால் அதை நிறைவேற்ற முடியாமலாகி விடும்\" என்று கூறிவிட்டு, \"நான் எதையேனும் (செய்யுங்கள் என்றோ, செய்ய வேண்டாமென்றோ ஒன்றும் கூறாமல்) உங்களு(டைய முடிவு)க்கு விட்டுவிட்டேனோ அதை(ப் பற்றி எதுவும் கேட்காமல்) விட்டு விடுங்கள். உங்களுக்கு முன் வாழ்ந்தவர்கள் அழிந்ததெல்லாம், அவர்கள் தங்கள் இறைத் தூதர்களிடம் அதிகமாகக் கேள்வி கேட்டதாலும் அவர்களுடன் கருத்து மாறுபாடு கொண்டதாலும்தான். ஒன்றைச் செய்யுமாறு உங்களுக்கு நான் ஆணையிட்டால், அதை உங்களால் முடிந்த அளவிற்குச் செய்யுங்கள். ஒன்றைச் செய்ய வேண்டாமெனத் தடை விதித்தால் அதை(ச் செய்யாமல்) விட்டுவிடுங்கள்!\" என்றார்கள்.\n\nஅறிவிப்பவர்: அபூஹுரைரா (ரலி), நூல்: முஸ்லிம் (2599)"},
{"index": "64", "header": "அல்லாஹ்வின் கயிறு எது?", "content": "அனைவரும் அல்லாஹ்வின் கயிற்றை பலமாகப் பற்றிப் பிடித்துக் கொள்ளுங்கள்! பிரிந்து விடாதீர்கள்! (3:103)\n\"கவனத்தில் கொள்ளுங்கள்! நான் உங்களிடையே கனமான இரண்டு பொருட்களை விட்டுச் செல்கிறேன். அவற்றில் ஒன்று அல்லாஹ்வின் வேதமாகும். அதுவே அல்லாஹ்வின் கயிறாகும். அதைப் பின்பற்றுபவர் நல்வழியில் இருப்பார். அதைக் கைவிடுபவர் தவறான வழியில் இருப்பார்\" என்று நபி (ஸல்) அவர்கள் கூறினார்கள்.\n\nஅறிவிப்பவர்: ஸைத் பின் அர்கம் (ரலி), நூல்: முஸ்லிம் (4782)\n\nஅல்லாஹ்வின் தூதர் (ஸல்) அவர்கள் கூறினார்கள்:\nஅல்லாஹ் உங்களிடம் மூன்று விஷயங்களை விரும்புகின்றான்; உங்களிடம் மூன்று விஷயங்களை வெறுக்கின்றான். அல்லாஹ் ஒருவனையே வணங்குவதையும், அவனுக்கு இணை வைக்காமலிருப்பதையும் விரும்புகின்றான். நீங்கள் அனைவரும் (குர்ஆனாகிய) அல்லாஹ்வின் கயிற்றைப் பற்றிப் பிடிப்பதையும், பிரிந்துவிடாமலிருப்பதையும் விரும்புகின்றான். '(இப்படியெல்லாம்) சொல்லப்பட்டது; அவர் (இப்படிச்) சொன்னார்' என்று (உறுதிப்படுத்தாத செய்திகளைப்) பேசுவதையும், (தேவையின்றி) அதிகமாகக் கேள்விகள் கேட்பதையும், செல்வத்தை வீணாக்குவதையும் அவன் வெறுக்கின்றான்.\n\nஅறிவிப்பவர்: அபூஹுரைரா (ரலி), நூல்கள்: முஸ்லிம் (3533), அஹ்மத் (7984)"},
{"index": "65", "header": "சிறந்த சமுதாயம்", "content": "\"நீங்கள், மனிதர்களுக்காகத் தோற்றுவிக்கப்பட்ட சிறந்த சமுதாயமாக இருக்கிறீர்கள்\" என்ற (3:110) வசனம் தொடர்பாக நபி (ஸல்) அவர்கள் குறிப்பிடும்போது, \"நீங்கள் எழுபதாவது சமுதாயத்தைப் பூர்த்தி செய்கிறீர்கள். அவர்களில் நீங்கள்தான் சிறந்தவர்கள்; அல்லாஹ்விடம் கண்ணியமானவர்கள்\" என்று குறிப்பிட்டார்கள்.\n\nஅறிவிப்பவர்: முஆவியா பின் ஹைதா (ரலி),\nநூல்: திர்மிதீ (2927), இப்னுமாஜா (4277), அஹ்மத் (11158)"},
{"index": "66", "header": "குர்ஆன் வசனங்களை ஓதிய வேதமுடையோர்", "content": "வேதம் வழங்கப்பட்டோரில், இரவு நேரங்களில் அல்லாஹ்வின் வசனங்களை ஓதி, இறைவனை வணங்குகின்ற நல்லோர்களின் கூட்டம் நபியவர்களின் காலத்தில் இருந்தது என்பதை அல்குர்ஆன் 3:113-115 வசனங்கள் எடுத்துரைக்கின்றன.\nஒருநாள் இரவு நபி (ஸல்) அவர்கள் இஷாத் தொழுகையை தாமதப்படுத்தினார்கள். பின்னர் பள்ளிவாசலுக்கு வந்தார்கள். அப்போது மக்கள் தொழுகையை எதிர்பார்த்திருந்தார்கள். உங்களைத் தவிர இந்நேரத்தில் அல்லாஹ்வை நினைவுகூரக் கூடியவர்கள் வேறு மார்க்கங்களில் ஒருவரும் இல்லை என்று நபி (ஸல்) அவர்கள் கூறினார்கள். அப்போதுதான் அல்லாஹ், \"அவர்கள் சமமானவர்களாக இல்லை. வேதமுடையோரில் (நேர்வழியில்) நிலைத்து நிற்கும் ஒரு கூட்டத்தினர், இரவு நேரங்களில் அல்லாஹ்வின் வசனங்களை ஓதுகின்றனர்; ஸஜ்தாவும் செய்கின்றனர். அவர்கள் அல்லாஹ்வையும் இறுதி நாளையும் நம்புகின்றனர். நன்மையை ஏவி, தீமையைத் தடுக்கின்றனர். நற்காரியங்களில் விரைந்து செல்கின்றனர். அவர்கள் நல்லவர்கள் ஆவர். அவர்கள் எந்த நன்மையைச் செய்தாலும் அ(தற்கான கூலியைப் பெறுவ)தற்கு மறுக்கப்பட மாட்டார்கள். இறையச்சமுடையோரை அல்லாஹ் நன்கறிந்தவன்\" என்ற (3:113-115) வசனங்களை இறக்கினான்.\n\nஅறிவிப்பவர்: இப்னு மஸ்வூத்(ரலி), நூல்கள்: நஸாயீ-குப்ரா(11007),அஹ்மத்(3572)\n\nஅப்துல்லாஹ் பின் ஸலாம், ஸஅலபா பின் ஸஃயா, அஸத் பின் உபைத் உள்ளிட்ட யூதர்களில் சிலர் இஸ்லாத்தைத் தழுவி, இறைநம்பிக்கை கொண்டு (இஸ்லாத்தை) உண்மைப்படுத்தி, இஸ்லாத்தின்மீது பற்றுக் கொண்டனர். அப்போது. \"முஹம்மதை நம்பி, அவரைப் பின்பற்றியவர்கள் நம்மில் உள்ள கெட்டவர்களே! அவர்கள் நம்மில் சிறந்தவர்களாக இருந்திருந்தால் தமது முன்னோர்களின் மார்க்கத்தைக் கைவிட்டிருக்க மாட்டார்கள்\" என்று இறைமறுப்பாளர்களாக இருந்த யூதப் பாதிரிமார்கள் கூறினர். அப்போதுதான், \"அவர்கள் சமமானவர்களாக இல்லை. வேதமுடையோரில் (நேர்வழியில்) நிலைத்து நிற்கும் ஒரு கூட்டத்தினர், இரவு நேரங்களில் அல்லாஹ்வின் வசனங்களை ஓதுகின்றனர்; ஸஜ்தாவும் செய்கின்றனர். அவர்கள் அல்லாஹ்வையும் இறுதி நாளையும் நம்புகின்றனர். நன்மையை ஏவி, தீமையைத் தடுக்கின்றனர். நற்காரியங்களில் விரைந்து செல்கின்றனர். அவர்கள் நல்லவர்கள் ஆவர்...\" என்ற (அல்குர்ஆன் 3:113-114) வசனங்களை அல்லாஹ் இறக்கினான்.\n\nஅறிவிப்பவர்: இப்னு மஸ்வூத் (ரலி), நூல்: தப்ரானீ - கபீர் (1372)"},
{"index": "67", "header": "கோழையாகிப் பின்வாங்க எண்ணிய இருபிரிவினர் யார்?", "content": "\"உங்களில் இரண்டு பிரிவினருக்கு அல்லாஹ் உதவுபவனாக இருந்த நிலையிலும் அவ்விரு பிரிவினரும் கோழையாகி(ப் பின்வாங்கி)விட எண்ணியதை நினைத்துப் பார்ப்பீராக!\" எனும் (3:122) இறைவசனம் (அன்சாரிகளாகிய) எங்கள் விஷயத்திலேயே இறங்கியது. பனூ ஹாரிஸா மற்றும் பனூசலிமா குலத்தவரான நாங்கள்தாம் அந்த இரு பிரிவினர். இந்த இறைவசனம் (எங்கள் கோழைத்தனத்தை எடுத்துரைத்தாலும் அது) இறங்காமல் இருந்திருக்கக் கூடாதா என்று நாங்கள் விரும்ப மாட்டோம். ஏனெனில், அல்லாஹ் அவ்விரு பிரிவினருக்கும் பாதுகாவலனாக இருந்தான் என்று (அதில்) அல்லாஹ் கூறியிருக்கிறான்.\n\nஅறிவிப்பவர்: ஜாபிர் (ரலி), நூல்கள்: புகாரி (4558), முஸ்லிம் (4917)"},
{"index": "68", "header": "இறையதிகாரத்தில் நபிக்குப் பங்கில்லை", "content": "(நபியே! அல்லாஹ்வின்) அதிகாரத்தில் உமக்கு எதுவும் இல்லை. அவன், அவர்களை மன்னிப்பான். அல்லது அவர்களைத் தண்டிப்பான். அவர்கள் அநியாயக்காரர்களே! (3:128)\nஇவ்வசனம் இறக்கப்பட்டதற்கு இரண்டு நிகழ்வுகள் ஹதீஸ் நூற்களில் இடம் பெற்றுள்ளன.\nமுதலாவது நிகழ்வு :\nஃபஜ்ருத் தொழுகையின் கடைசி ரக்அத்தில் ருகூவிலிருந்து தலையை உயர்த்தி, 'சமிஅல்லாஹு லிமன் ஹமிதஹு - ரப்பனா வல(க்)கல் ஹம்து' என்று கூறியதற்குப் பின்னால், நபி (ஸல்) அவர்கள், \"இறைவா! இன்னார், இன்னார், இன்னாரை உன் அருளிலிருந்து அப்புறப்படுத்துவாயாக!\" என்று கூறினார்கள். அப்போது அல்லாஹ், \"அதிகாரத்தில் உமக்கு எதுவும் இல்லை. அவன், அவர்களை மன்னிப்பான். அல்லது அவர்களைத் தண்டிப்பான். அவர்கள் அநியாயக்காரர்களே!\" எனும் (3:128) வசனத்தை இறக்கியருளினான்.\n\nஅறிவிப்பவர்: இப்னு உமர் (ரலி),\nநூல்கள்: புகாரி (4069), நஸாயீ (1068), அஹ்மத் (6064)\nஇதே கருத்தில் புகாரி 4560வது செய்தியாகவும் இடம் பெற்றுள்ளது.\nஅல்லாஹ்வின் தூதர் (ஸல்) அவர்கள் (தொழுகையில்) எவருக்கேனும் எதிராகவோ, ஆதரவாகவோ பிரார்த்திக்க விரும்பினால் ருகூவுக்குப் பிறகு 'குனூத்' (எனும் சிறப்பு துஆ) ஓதுவார்கள். சில வேளை 'சமிஅல்லாஹு லிமன் ஹமிதஹ், அல்லாஹும்ம ரப்பனா ல(க்)கல் ஹம்த்' என்று சொன்ன பின்பு, \"இறைவா! வலீத் பின் வலீத், சலமா பின் ஹிஷாம் மற்றும் அய்யாஷ் பின் அபீரபீஆ ஆகியோரைக் காப்பாற்றுவாயாக! இறைவா! முளர் குலத்தாரின் மீது உன் பிடியை இறுக்குவாயாக! (இறைத் தூதர்) யூசுஃப் (அலை) அவர்களின் சமுதாயத்தாருக்கு அளித்த பஞ்சம் நிறைந்த ஆண்டுகளைப் போல் அவர்களுக்கு அளிப்பாயாக!\" என்று பிரார்த்திப்பார்கள். அதை சப்தமாகச் சொல்வார்கள். தமது ஃபஜ்ருத் தொழுகைகள் சிலவற்றில், \"இறைவா! இன்னார், இன்னாரை உன் கருணையிலிருந்து அப்புறப்படுத்துவாயாக!\" என்று சில அரபுக் குலங்களைக் குறிப்பிட்டுப் பிரார்த்திப்பார்கள். அல்லாஹ் \"அதிகாரத்தில் உமக்கு எதுவும் இல்லை. அவன், அவர்களை மன்னிப்பான். அல்லது அவர்களைத் தண்டிப்பான். அவர்கள் அநியாயக்காரர்களே\" எனும் (3:128) வசனத்தை அருளும்வரை இப்படிப் பிரார்த்தித்து வந்தார்கள்.\n\nஅறிவிப்பவர்: அபூஹுரைரா (ரலி), நூல்கள்: புகாரி (4560), முஸ்லிம் (1197)\n\nஇரண்டாவது நிகழ்வு\nஉஹுதுப் போர் நாளில் அல்லாஹ்வின் தூதர் (ஸல்) அவர்களுடைய முன்வாய்ப் பற்களில் (கீழ் வரிசையில் வலப்புறப் பல்) ஒன்று உடைக்கப்பட்டது. அவர்களின் முகம் காயப்படுத்தப்பட்டது. அப்போது அல்லாஹ்வின் தூதர் (ஸல்) அவர்கள் காயத்திலிருந்து வழிந்த இரத்தத்தைத் துடைத்தபடியே, \"தங்களுடைய நபியைக் காயப்படுத்தி, அவரது பல்லை உடைத்த ஒரு சமுதாயம் எப்படி உருப்படும்? அவரோ அவர்களை அல்லாஹ்வின் பக்கம் அழைத்துக்கொண்டிக்கிறார்\" என்று கூறலானார்கள். அப்போதுதான் வல்லமையும் மாட்சிமையுமிக்க அல்லாஹ், \"அதிகாரத்தில் உமக்கு எதுவும் இல்லை. அவர்களை அவன் மன்னிப்பான். அல்லது அவர்களைத் தண்டிப்பான். அவர்கள் அநியாயக்காரர்களே\" (3:128) எனும் வசனத்தை அருளினான்.\n\nஅறிவிப்பவர்: அனஸ் (ரலி), நூல்கள்: முஸ்லிம் (3667), திர்மிதீ (2928), இப்னுமாஜா (4017), அஹ்மத் (11518)\n\nமேற்கூறப்பட்டுள்ள இரண்டு நிகழ்வுகளில் உஹதுப் போரில் நபி (ஸல்) அவர்களைக் காயப்படுத்தி, பற்களை உடைத்தவர்களுக்கு எதிராக, \"தங்களுடைய நபியைக் காயப்படுத்தி, அவரது பல்லை உடைத்த ஒரு சமுதாயம் எப்படி உருப்படும்? அவரோ அவர்களை அல்லாஹ்வின் பக்கம் அழைத்துக் கொண்டிக்கிறார்\" என்று நபியவர்கள் கூறியதைக் கண்டித்து இவ்வசனம் அருளப்பட்டது என்பதே சரியானதாகும்.\nஏனெனில் அநியாயம் செய்த கூட்டத்தாருக்கு எதிராகப் பிரார்த்தனை செய்வது இறைவன் அனுமதித்த ஒரு காரியமாகும். அவ்வாறு அநியாயம் செய்தவர்களுக்கு எதிராக பிரார்த்தித்ததை இறைவன் கண்டித்தான் என்பது முரண்பாடாகி விடும்.\nதமக்கு அநியாயம் செய்தவர்களுக்கு எதிராக நபி (ஸல்) அவர்கள் பிரார்த்தனை செய்துள்ளார்கள் என்பதைப் புகாரி 240, 797, 804, 1002, 1003, 1007, 1889, 2224, 2801, 2931, உட்பட இன்னும் பல ஹதீஸ்களில் மூலம் நாம் தெளிவாக அறிந்து கொள்ள முடியும்.\nநபி நூஹ் (அலை) அவர்களும் அநியாயம் செய்த இறைமறுப்பாளர்களுக்கு எதிராகப் பிரார்த்தனை செய்துள்ளார்கள் என்று திருக்குர்ஆன் 71:26 வசனம் குறிப்பிடுகிறது.\nஎனவே அநியாயக்காரர்களைச் சபித்து குனூத் ஓதுவது இறைவன் தடுத்த காரியம் அல்ல. எனவே உஹுதுப் போர் நிகழ்வைக் குறிப்பிட்டே இவ்வசனம் அருளப்பட்டது என்பதே சரியான கருத்தாகும்."},
{"index": "69", "header": "வானங்கள், பூமியளவு பரந்துவிரிந்த சொர்க்கம்", "content": "உங்கள் இறைவனின் மன்னிப்பை நோக்கியும், சொர்க்கத்தை நோக்கியும் விரையுங்கள்! அது வானங்கள், பூமியளவுக்கு விரிந்து பரந்தது. அது இறையச்சமுடையோருக்காகத் தயார்படுத்தப்பட்டுள்ளது.  (3:133)\nஅல்லாஹ்வின் தூதர் (ஸல்) அவர்கள் (சிரியாவுக்குப் புறப்பட்டுச் சென்ற) அபூ சுஃப்யானின் வணிகக் குழு என்ன ஆயிற்று எனக் கண்டறிய புசைசா பின் அம்ர் அல்அன்சாரீ (ரலி) அவர்களை உளவாளியாக அனுப்பி வைத்தார்கள். அவர் சென்றுவிட்டு வந்தபோது, என்னையும் அல்லாஹ்வின் தூதர் (ஸல்) அவர்களையும் தவிர வேறெவரும் வீட்டில் இருக்கவில்லை. (\"அல்லாஹ்வின் தூதர் (ஸல்) அவர்களின் துணைவியரில் சிலரையும் தவிர' என்று கூறினார்களா என எனக்குத் தெரியவில்லை\" என்று ஸாபித் பின் அஸ்லம் (ரஹ்) அவர்களின் அறிவிப்பில் உள்ளது.) அவர் வந்து (அபூசுஃப்யானின் வணிகக் குழு மக்காவை நோக்கிப் புறப்பட்டுவிட்டது' என்ற) தகவலைச் சொன்னார்.\nஉடனே அல்லாஹ்வின் தூதர் (ஸல்) அவர்கள் புறப்பட்டு வந்து (எங்களிடம்) பேசினார்கள். \"நமக்கு ஒரு முக்கிய அலுவல் உண்டு. யாரிடம் வாகனம் (ஒட்டகம்) உள்ளதோ அவர் நம்முடன் பயணமாகட்டும்\" என்று சொன்னார்கள். உடனே சிலர் மதீனாவின் மேட்டுப் பகுதி கிராமத்துக்குச் சென்று தம் ஒட்டகங்களுடன் வர அல்லாஹ்வின் தூதர் (ஸல்) அவர்களிடம் அனுமதி கோரலாயினர்.\nஅப்போது அல்லாஹ்வின் தூதர் (ஸல்) அவர்கள், \"இல்லை, (இங்கு) யாரிடம் ஒட்டகம் தயாராக உள்ளதோ அவரைத் தவிர (வேறெவரும் புறப்பட வேண்டாம்)\" என்று கூறிவிட்டு. அல்லாஹ்வின் தூதர் (ஸல்) அவர்களும் (சில) நபித் தோழர்களும் புறப்பட்டனர். அவர்கள் இணைவைப்பாளர்களை முந்திக் கொண்டு 'பத்ர்' வந்துசேர்ந்தனர். அல்லாஹ்வின் தூதர் (ஸல்) அவர்கள் \"நான் முன்னிலை வகிக்காமல் (என்னிடம் கேட்காமல்) உங்களில் யாரும் எதற்காகவும் முந்த வேண்டாம்\" என்று கூறினார்கள்.\nஇணைவைப்பாளர்கள் நெருங்கிவந்தவுடன் அல்லாஹ்வின் தூதர் (ஸல்) அவர்கள், \"வானங்கள் மற்றும் பூமியளவு விசாலமான சொர்க்கத்திற்கு எழு(ந்து தயாராகு)ங்கள்\" என்று கூறினார்கள். உடனே உமைர் பின் அல்ஹுமாம் அல்அன்சாரீ (ரலி) அவர்கள், \"வானங்கள் மற்றும் பூமியளவு விசாலமான சொர்க்கமா?\" என்று கேட்டார்கள்.\nஅல்லாஹ்வின் தூதர் (ஸல்) அவர்கள் \"ஆம்' என்று பதிலுரைக்க, \"ஆஹா, ஆஹா\" என்று உமைர் (ரலி) அவர்கள் சொன்னார்கள். அல்லாஹ்வின் தூதர் (ஸல்) அவர்கள், \"ஆஹா, ஆஹா என்று நீர் கூறக் காரணமென்ன?\" என்று கேட்டார்கள். உமைர் (ரலி) அவர்கள், \"அல்லாஹ்வின் மீது ஆணையாக! வேறொன்றுமில்லை, அல்லாஹ்வின் தூதரே! சொர்க்கவாசிகளில் நானும் ஒருவனாக இருக்க வேண்டும் என்ற ஆசைதான் (அவ்வாறு நான் சொல்லக் காரணம்)\" என்றார்.\nஅதற்கு \"சொர்க்கவாசிகளில் நீரும் ஒருவர்தாம்\" என்று அல்லாஹ்வின் தூதர் (ஸல்) அவர்கள் கூறினார்கள். உமைர் (ரலி) அவர்கள் தமது அம்புக் கூட்டிலிருந்து பேரீச்சம் பழங்களை எடுத்து, அவற்றில் சிலவற்றை உண்ணத் தொடங்கினார்கள். பிறகு, \"இந்தப் பேரீச்சம் பழங்களை உண்டு முடிக்கும்வரை நான் உயிர் வாழ்ந்தால் அது ஒரு நீண்ட நெடிய வாழ்க்கையாகிவிடுமே!\" என்று கூறியபடி தம்மிடமிருந்த அந்தப் பேரீச்சம் பழங்களைத் தூக்கி எறிந்துவிட்டு, எதிரி(களை நோக்கிச் சென்று அவர்)களுடன் போரிட்டு வீரமணம் அடைந்தார்கள்.\n\nஅறிவிப்பவர்: அனஸ் (ரலி), நூல்கள்: முஸ்லிம் (3858), அஹ்மத்(11949)"},
{"index": "70", "header": "உண்மையான வீரன்", "content": "அவர்கள் கோபத்தை அடக்கிக் கொள்வார்கள்; மக்களை மன்னிப்பார்கள். (3:134)\nஅல்லாஹ்வின் தூதர் (ஸல்) அவர்கள் கூறினார்கள்:\nமக்களைத் தனது பலத்தால் அதிகமாக அடித்து வீழ்த்துபவன் வீரன் அல்லன்; உண்மையில் வீரன் என்பவன், கோபத்தின்போது தன்னைக் கட்டுப்படுத்திக் கொள்பவனே ஆவான்.\n\nஅறிவிப்பவர்: அபூஹுரைரா (ரலி), நூல்கள்: புகாரி (6114), முஸ்லிம் (5085)"},
{"index": "71", "header": "பாவங்களை மன்னிக்கும் இறைவன்", "content": "அவர்கள் மானக்கேடானதைச் செய்தாலோ, அல்லது தமக்குத் தாமே அநியாயம் செய்துகொண்டாலோ, அல்லாஹ்வை நினைத்துத் தமது பாவங்களுக்காக மன்னிப்புக் கோருவார்கள். பாவங்களை மன்னிப்பவன் அல்லாஹ்வைத் தவிர வேறு யார்? அவர்கள் தெரிந்து கொண்டே, தாங்கள் செய்தவற்றில் நிலைத்திருக்க மாட்டார்கள். (3:135)\nநபி (ஸல்) அவர்கள் கூறினார்கள்:\nஓர் அடியார் ஒரு பாவம் செய்துவிட்டார். பிறகு இறைவா! நான் ஒரு பாவம் செய்து விட்டேன். ஆகவே, என்னை மன்னித்து விடுவாயாக' என்று பிரார்த்தித்தார். உடனே அவருடைய இறைவன், \"என் அடியான் தனக்கோர் இறைவன் இருக்கின்றான் என்றும், அவன் பாவங்களை மன்னிப்பான்; (அல்லது) அதற்காகத் தண்டிப்பான் என்றும் அறிந்துள்ளானா? (நன்று.) நான் என் அடியானை மன்னித்து விட்டேன்\" என்று சொன்னான். பிறகு அந்த அடியார் (சிறிது காலம்) அல்லாஹ் நாடிய வரை அப்படியே இருந்தார். பிறகு மீண்டும் ஒரு பாவத்தைச் செய்தார். அப்போது அந்த மனிதர் (மீண்டும்) \"என் இறைவா! நான் மற்றொரு பாவம் செய்து விட்டேன். ஆகவே, என்னை மன்னித்து விடுவாயாக\" என்று பிரார்த்தித்தார். உடனே இறைவன் (இம் முறையும்) \"என் அடியான் தனக்கோர் இறைவன் இருக்கின்றான் என்றும், அவன் பாவங்களை மன்னிப்பான்; (அல்லது) அதற்காகத் தண்டிப்பான் என்றும் அறிந்துள்ளானா? (நல்லது.) நான் என் அடியானை மன்னித்து விட்டேன்\" என்று சொன்னான். பிறகு அல்லாஹ் நாடிய வரை அந்த மனிதர் அப்படியே (சிறிது காலம்) இருந்தார். பிறகும் (மற்றொரு) பாவம் செய்தார். (இப்போதும் முன்பு போலவே) \"என் இறைவா! நான் இன்னொரு பாவம் செய்துவிட்டேன். எனக்காக அதை மன்னித்து விடுவாயாக\" என்று பிரார்த்தித்தார். அதற்கு அல்லாஹ், \"என் அடியான் தனக்கோர் இறைவன் இருக்கின்றான் என்றும், அவன் பாவங்களை மன்னிப்பான்; (அல்லது) அதற்காகத் தண்டிப்பான் என்றும் அறிந்துள்ளானா? (அப்படியானால்) நான் என் அடியானை மூன்று முறையும் மன்னித்து விட்டேன். இனி அவன் நாடியதைச் செய்து கொள்ளட்டும்\" என்று சொன்னான்.\n\nஅறிவிப்பவர்: அபூஹுரைரா (ரலி), நூல்கள்: புகாரி (7507), முஸ்லிம் (4953)"},
{"index": "72", "header": "நபியின் ஆணையை மீறியதால் உஹுதுப் போரில் ஏற்பட்ட விளைவு", "content": "இத்தூதர் உங்களுக்குப் பின்னாலிருந்து உங்களை அழைத்துக் கொண்டிருந்த நிலையில் எவரையும் திரும்பிப் பார்க்காமல் நீங்கள் (மலைமீது) ஏறிக் கொண்டிருந்ததை எண்ணிப் பாருங்கள். உங்களுக்கு (வெற்றி) கிடைக்காமல் போனதற்காகவும், உங்களுக்கு ஏற்பட்ட பாதிப்புக்காகவும் நீங்கள் கவலைப்படாமலிருக்க, துயரத்திற்கு மேல் துயரத்தை உங்களுக்குக் கொடுத்தான். நீங்கள் செய்பவற்றை அல்லாஹ் நன்கறிந்தவன்.  (3:153)\nஇவ்வசனம் உஹுதுப் போரில் நடைபெற்ற ஒரு நிகழ்வைப் பற்றி பேசுகிறது. இது தொடர்பாக ஹதீஸ்களில் விரிவாக வந்துள்ளது.\nஉஹுதுப் போரின்போது அப்துல்லாஹ் பின் ஜுபைர் (ரலி) அவர்களை நபி (ஸல்) அவர்கள் காலாட் படையினருக்குத் தலைவராக நியமித்தார்கள். அவர்கள் (மொத்தம்) ஐம்பது பேர் இருந்தனர். \"(நாங்கள் போரில் கொல்லப்பட்டு) எங்க(ள் சடலங்க)ளைப் பறவைகள் கொத்திச் செல்வதை நீங்கள் பார்த்தால் கூட நான் உங்களுக்குச் சொல்லியனுப்பும் வரை உங்களுடைய இந்த இடத்தை விட்டு நகராதீர்கள். நாங்கள் எதிரிகளைத் தோற்கடித்து(ப் போர்க்களத்தில் செத்து வீழ்ந்து கிடக்கும் அவர்களை) மிதித்துக் கொண்டு செல்வதை நீங்கள் பார்த்தாலும் கூட நான் உங்களுக்குச் சொல்லியனுப்பும் வரை உங்களுடைய இடத்தை விட்டு நகராதீர்கள்\" என்று அப்துல்லாஹ் பின் ஜுபைர் (ரலி) அவர்களிடம் நபி (ஸல்) அவர்கள் கூறினார்கள். முஸ்லிம்கள் இணைவைப்பவர்களைத் தோற்கடித்து விட்டனர். பெண்கள் தங்கள் ஆடைகளை உயர்த்தியவர்களாக, அவர்களுடைய கால் தண்டைகளும் கால்களும் வெளியில் தெரிய ஓடிக் கொண்டிருப்பதை நான் பார்த்தேன். அப்போது அப்துல்லாஹ் பின் ஜுபைர் (ரலி) அவர்களின் சகாக்கள், \"போர்ச் செல்வங்கள்! மக்களே! போர்ச் செல்வங்கள்! உங்கள் தோழர்கள் வெற்றி பெற்று விட்டார்கள். இன்னும் எதைத் தான் நீங்கள் எதிர்பார்க்கிறீர்கள்?\" என்று (உரக்கக்) கூறலாயினர்.\n(இதைக் கேட்ட) அப்துல்லாஹ் பின் ஜுபைர் (ரலி) அவர்கள், \"அல்லாஹ்வின் தூதர் (ஸல்) அவர்கள் உங்களிடம் என்ன சொன்னார்கள் என்பதை நீங்கள் மறந்து விட்டீர்களா?\" என்று கேட்டார்கள். அதற்கு அவர்கள், \"அல்லாஹ்வின் மீது ஆணையாக! நாங்கள் மக்களிடம் சென்று போர்க்களத்திலுள்ள பொருட்களை எடுத்துக் கொள்வோம்\" என்று கூறினார்கள். அவர்கள் மக்களிடம் சென்றபோது அவர்களின் முகங்கள் திருப்பப்பட்டு (எங்கிருந்து வந்தார்களோ அந்த இடத்திற்கே திருப்பி அனுப்பப்பட்டு) தோற்றுப் போய் சென்று விட்டனர். அவர்களுக்குப் பின்னால் இருந்த அணியிலிருந்து அவர்களைப் போர்க்களத்திற்குத் திரும்பி வரும்படி அல்லாஹ்வின் தூதர் அழைத்துக் கொண்டிருந்த போது இது நடந்தது. அப்போது, நபி (ஸல்) அவர்களுடன் பன்னிரண்டு பேரைத் தவிர வேறெவரும் எஞ்சியிருக்கவில்லை. எதிரிகள் எங்களில் எழுபது பேரைக் கொன்று விட்டார்கள். நபி (ஸல்) அவர்களும் அவர்களுடைய தோழர்களும் பத்ருப் போரின் போது இணைவைப்பவர்களில் (மொத்தம்) நூற்றி நாற்பது பேரைப் பாதிப்புக்குள்ளாக்கி விட்டிருந்தார்கள். எழுபது பேரைக் கைதிகளாகப் பிடித்திருந்தார்கள்; எழுபது பேரைக் கொன்று விட்டிருந்தார்கள்.\n(அப்போது எதிரிகளின் அணியிலிருந்த) அபூ சுஃப்யான், \"(உங்கள்) கூட்டத்தில் முஹம்மது இருக்கின்றாரா?\" என்று மூன்று முறை கேட்டார். அவருக்கு பதிலளிக்க வேண்டாமென்று நபி (ஸல்) அவர்கள் மக்களைத் தடுத்து விட்டார்கள். மீண்டும், \"(உங்கள்) கூட்டத்தில் அபூ குஹாஃபாவின் மகன் (அபூபக்ர்) இருக்கிறாரா?\" என்று மூன்று முறை கேட்டார். பிறகு, கூட்டத்தில் கத்தாபின் மகன் (உமர்) இருக்கிறாரா? என்று மூன்று முறை கேட்டார். பிறகு தம் தோழர்களின் பக்கம் திரும்பி, இவர்களெல்லாம் கொல்லப்பட்டு விட்டனர் என்று சொன்னார். (இதைக் கேட்டு) உமர் (ரலி) அவர்கள், தம்மைக் கட்டுப்படுத்திக் கொள்ள முடியாமல், \"பொய் சொன்னாய், அல்லாஹ்வின் பகைவனே! நீ எண்ணியவர்கள் எல்லாருமே உயிரோடுதான் இருக்கிறார்கள். உனக்கு மனத் துன்பமளிக்கும் ஒரு விஷயம் (மக்கா வெற்றி) தான் இப்போது எஞ்சியுள்ளது\" என்று சொன்னார்கள்.\n(உடனே) அபூசுஃப்யான், \"இந்நாள், பத்ருப் போர் (நடந்த) நாளுக்குப் பதிலாகும். (நமக்கிடையிலான) போரில் வெற்றியும் தோல்வியும் மாறி மாறி வருகிறது. (உங்கள்) கூட்டத்தாரில் நீங்கள் அங்கங்கள் சிதைக்கப்பட்டவர்களைக் காண்பீர்கள். அப்படிச் செய்யும்படி நான் ஆணையிடவுமில்லை. அது எனக்கு மனத் துன்பத்தையும் அளிக்காது\" என்று சொல்லிவிட்டு பிறகு, \"ஹுபலே! உன் கட்சி மேலோங்கி விட்டது, ஹுபலே! உன் கட்சி மேலோங்கி விட்டது\" என்று கவிதை பாடலானார்.\nநபி (ஸல்) அவர்கள் (தோழர்களை நோக்கி), \"இவருக்கு நீங்கள் பதிலளிக்க மாட்டீர்களா?\" என்று கேட்டார்கள். தோழர்கள், \"அல்லாஹ்வின் தூதரே! நாம் என்ன (பதில்) சொல்வது?\" என்று வினவ, நபி (ஸல்) அவர்கள், \"அல்லாஹ்வே மிக உயர்ந்தவன்; மிக மேலானவன்\" என்று சொல்லுங்கள் என்று கூறினார்கள். அபூசுஃப்யான், \"எங்களுக்கு உஸ்ஸா (எனும் தெய்வம்) இருக்கின்றது; உங்களிடம் உஸ்ஸா இல்லையே!\" என்று கவிதை பாடினார். உடனே நபி (ஸல்) அவர்கள், \"இவருக்கு நீங்கள் பதிலளிக்க மாட்டீர்களா?\" என்று கேட்டார்கள். தோழர்கள், \"நாங்கள் என்ன (பதில்) சொல்வது? அல்லாஹ்வின் தூதரே!\" என்று வினவ, நபி (ஸல்) அவர்கள், \"அல்லாஹ்வே எங்கள் உதவியாளன்; உங்களுக்கு உதவியாளனே இல்லையே!\" என்று சொல்லுங்கள் என்று பதிலளித்தார்கள்.\n\nஅறிவிப்பவர்: பரா பின் ஆஸிப் (ரலி), நூல்கள்: புகாரி (3039), அஹ்மத் (17853)"},
{"index": "73", "header": "உஹுதுப் போரில் ஏற்பட்ட சிறுதூக்கம்", "content": "இத்துயரத்திற்குப் பிறகு உங்களுக்கு நிம்மதியைக் கொடுக்கும் சிறு தூக்கத்தை வழங்கினான். அது உங்களில் ஒரு பிரிவினரைத் தழுவியது. (3:154)\nஉஹுதுப் போரின்போது சிற்றுறக்கம் ஆட்கொண்டவர்களில் நானும் ஒருவனாக இருந்தேன். எந்த அளவுக்கென்றால் எனது வாள் எனது கையிலிருந்து பலமுறை (நழுவி) விழுந்து விட்டது. அது விழ, நான் அதை எடுப்பேன். (மீண்டும்) அது விழ, அப்போதும் நான் அதை எடுப்பேன்.\n\nஅறிவிப்பவர்: அபூதல்ஹா (ரலி),\nநூல்கள்: புகாரி (4068), திர்மிதீ (2924), அஹ்மத் (15764)"},
{"index": "74", "header": "மோசடி செய்பவனின் மறுமை நிலை", "content": "மோசடி செய்வது எந்த நபிக்கும் தகுதியானதல்ல! மோசடி செய்தவன், தான் செய்த மோசடியுடன் மறுமை நாளில் வருவான். பிறகு ஒவ்வொருவருக்கும் அவர் சம்பாதித்தது முழுமையாக வழங்கப்படும். அவர்கள் அநியாயம் செய்யப்பட மாட்டார்கள். (3:161)\nநபி (ஸல்) அவர்கள் எங்களிடையே எழுந்து நின்று போர்ச் செல்வங்களை மோசடி செய்வது குறித்துக் கூறினார்கள். அது கடுங்குற்றம் என்பதையும் அதன் பாவம் பெரியது என்பதையும் எடுத்துரைத்தார்கள். அப்போது, \"மறுமை நாளில் தன் கழுத்தில், கத்திக் கொண்டிருக்கும் ஆட்டையும், கனைத்துக் கொண்டிருக்கும் குதிரையையும் சுமந்து கொண்டு வந்து, 'அல்லாஹ்வின் தூதரே! என்னைக் காப்பாற்றுங்கள்' என்று (அபயம் தேடி) அலறும் நிலையில் உங்களில் எவரையும் நான் காண வேண்டாம். (ஏனெனில்) அப்போது நான், உனக்கு எந்த உதவியும் என்னால் செய்ய முடியாது. உனக்கு நான் (இறைச் சட்டத்தை) எடுத்துரைத்து விட்டேன்' என்று கூறி விடுவேன். இவ்வாறே, (மறுமை நாளில்) தன் கழுத்தில் கத்திக் கொண்டிருக்கும் ஒட்டகத்தைச் சுமந்து வந்து, 'அல்லாஹ்வின் தூதரே! என்னைக் காப்பாற்றுங்கள்' என்று (அபயம் தேடி) அலறும் நிலையில் உங்களில் எவரையும் நான் காண வேண்டாம். (ஏனெனில்,) அப்போது 'என்னால் உனக்கு எந்த உதவியும் செய்ய முடியாது. உனக்கு (இறைச் சட்டத்தை) நான் எடுத்துரைத்து விட்டேன்' என்று கூறி விடுவேன். இவ்வாறே (அந்நாளில்) தன் கழுத்தில் வெள்ளியும் தங்கமும் சுமந்து கொண்டு வந்து, அல்லாஹ்வின் தூதரே! என்னைக் காப்பாற்றுங்கள் என்று (அபயம் தேடி) அலறும் நிலையில் உங்களில் எவரையும் நான் காண வேண்டாம். (ஏனெனில்,) அப்போது, 'என்னால் உனக்கு எந்த உதவியும் செய்ய முடியாது. உனக்கு (இறைச் சட்டத்தை) நான் எடுத்துரைத்து விட்டேன்' என்று கூறி விடுவேன். அல்லது அசைகின்ற எந்தப் பொருளையாவது தன் கழுத்தில் சுமந்து கொண்டு வந்து 'அல்லாஹ்வின் தூதரே! என்னைக் காப்பாற்றுங்கள்' என்று (அபயம் தேடி) அலறிய நிலையில் உங்களில் எவரையும் நான் காண வேண்டாம். (ஏனெனில்,) அப்போது, 'என்னால் உனக்கு எந்த உதவியும் செய்ய முடியாது. (இறைச் சட்டத்தை) உனக்கு நான் எடுத்துரைத்து விட்டேன்' என்று கூறி விடுவேன்\" என்று நபி (ஸல்) அவர்கள் சொன்னார்கள்.\n\nஅறிவிப்பவர்: அபூஹுரைரா (ரலி), நூல்கள்: புகாரி (3073), முஸ்லிம் (3737)\n\nஅல்லாஹ்வின் தூதர் (ஸல்) அவர்கள், \"நாம் உங்களில் எவரையேனும் ஒரு பணிக்கு அதிகாரியாக நியமித்திருந்து, பின்னர் அவர் ஓர் ஊசியையோ அதை விடச் சிறியதையோ நம்மிடம் (கணக்குக் காட்டாமல்) மறைத்துவிட்டால் அது மோசடியாகவே அமையும். அவர் மறுமை நாளில் அந்தப் பொருளுடன் வருவார்\" என்று கூறியதை நான் கேட்டேன்.\nஅப்போது அன்சாரிகளில் ஒரு கறுப்பு நிற மனிதர் எழுந்து, -அவரை இப்போதும் நான் பார்ப்பதைப் போன்றுள்ளது- \"அல்லாஹ்வின் தூதரே! என்னிடம் தாங்கள் ஒப்படைத்திருந்த பணியை நீங்கள் (திரும்ப) ஏற்றுக் கொள்ளுங்கள்\" என்று கூறினார்.\nஅல்லாஹ்வின் தூதர் (ஸல்) அவர்கள், \"உங்களுக்கு என்ன நேர்ந்தது?\" என்று கேட்டார்கள். அவர், \"தாங்கள் இன்னின்னவாறு கூறியதை நான் கேட்டேன்\" என்றார். அல்லாஹ்வின் தூதர் (ஸல்) அவர்கள், \"நான் இப்போதும் அவ்வாறே கூறுகிறேன். நாம் உங்களில் எவரையேனும் ஒரு பணிக்கு அதிகாரியாக நியமித்தால், அவர் அதில் கிடைக்கும் சிறியதையும், அதிகத்தையும் (நம்மிடம்) கொண்டுவந்து சேர்க்கட்டும். பிறகு எது அவருக்கு வழங்கப்படுகிறதோ அதை அவர் பெற்றுக் கொள்ளட்டும். எது அவருக்கு மறுக்கப்படுகிறதோ அதிலிருந்து அவர் விலகிக் கொள்ளட்டும்\" என்று கூறினார்கள்.\n\nஅறிவிப்பவர்: அதீ பின் அமீரா (ரலி),\nநூல்கள்: முஸ்லிம் (3743), அபூதாவுத் (3110), அஹ்மத் (17056)"},
{"index": "75", "header": "உயிர்த்தியாகிகள் உயிருடன் உள்ளனர் என்பதன் பொருள்", "content": "நாங்கள் அப்துல்லாஹ் பின் மஸ்ஊத் (ரலி) அவர்களிடம், \"அல்லாஹ்வின் பாதையில் கொல்லப்பட்டவர்களை இறந்தோர் என்று கருதாதீர்கள்! மாறாக தமது இறைவனிடம் அவர்கள் உயிருடன் இருக்கின்றனர்; உணவளிக்கப்படுகின்றனர்\" (3:169) எனும் இந்த இறைவசனத்தைப் பற்றிக் கேட்டோம். அதற்கு அவர்கள் கூறினார்கள்: தெரிந்து கொள்க. இந்த வசனம் குறித்து முன்பே நாங்கள் (நபியவர்களிடம்) கேட்டுவிட்டோம்.\nஅப்போது நபி (ஸல்) அவர்கள் கூறினார்கள்: அவர்களின் உயிர்கள் பச்சை நிறப் பறவைகளின் வயிறுகளில் (செலுத்தப்பட்டு) இருக்கும். அவற்றுக்கென இறைஅரியணையின் (அர்ஷின்) கீழ் மாட்டப்பட்டுள்ள கண்ணாடிக் கூண்டுகள் இருக்கும். அவை சொர்க்கத்தில் விரும்பியவாறு உண்டு களித்துவிட்டுப் பின்பு அந்தக் கூண்டுக்குள் வந்து அடையும்.\nஅப்போது அவர்களின் இறைவன் அவர்களிடம் ஒருமுறை தோன்றி, \"நீங்கள் எதையேனும் ஆசைப்படுகிறீர்களா?\" என்று கேட்பான். அதற்கு அவர்கள், \"நாங்கள் ஆசைப்படுவதற்கு என்ன உள்ளது? நாங்கள்தாம் சொர்க்கத்தில் விரும்பியவாறு உண்டு களித்துக் கொண்டிருக்கிறோமே!\" என்று கூறுவர்.\nஇவ்வாறே மூன்று முறை (கேள்வியும் பதிலும்) நடைபெறுகிறது. எதையேனும் கேட்காமல் நாம் விடப்படமாட்டோம் என்பதை அவர்கள் காணும்போது, \"இறைவா! எங்கள் உயிர்களை எங்கள் உடல்களுக்குள் திரும்பவும் செலுத்துவாயாக! நாங்கள் உனது பாதையில் மீண்டும் ஒருமுறை கொல்லப்பட வேண்டும்\" என்று கூறுவர். அவர்களுக்கு (இதைத் தவிர) வேறெந்தத் தேவையும் இல்லையென்பதை இறைவன் காணும்போது, அவர்கள் (அதே நிலையில்) விடப்படுவார்கள்.\n\nஅறிவிப்பவர்: மஸ்ரூக், நூல்கள்: முஸ்லிம் (3834), திர்மிதீ (2937), இப்னுமாஜா(2791)."},
{"index": "76", "header": "துன்பம் ஏற்பட்ட பிறகும் தூதருக்குப் பதிலளித்தோர்", "content": "உஹுதுப் போரிலிருந்த இணைவைப்பவர்கள் திரும்பி ரவ்ஹா என்ற இடத்தை அடைந்த போது, \"நீங்கள் முஹம்மதைக் கொல்லாமலும், அவர்களின் கன்னிப் பெண்களைக் கொண்டுவராமலும் திரும்பி வந்துள்ளீர்கள். நீங்கள் நடந்து கொண்டது மிக மோசமானது. திரும்பிச் செல்லுங்கள்\" என்று சொன்னார்கள். இந்தச் செய்தி நபி (ஸல்) அவர்களுக்குக் கிடைத்தபோது மக்களும் தயாரானார்கள். ஹம்ராவுல் அஸத் அல்லது பிஃரு அபீ இனபா என்ற இடத்தை அடைந்தபோது \"(போரில்) அவர்களுக்குத் துன்பம் ஏற்பட்ட பிறகும் அல்லாஹ்வுக்கும் இத்தூதருக்கும் பதிலளித்தார்கள். அவர்களில் நன்மை செய்து, இறையச்சத்துடன் நடப்போருக்கு மகத்தான கூலி உண்டு\" என்ற (3:172) வசனம் இறங்கியது.\nஅபூ சுஃப்யான் முஹம்மத் (ஸல்) அவர்களிடம், \"நீங்கள் எங்கள் தோழர்களைக் கொன்ற \"பத்ர்\" களமே உங்களுக்குக் குறிக்கப்பட்ட இடமாகும்\" என்று கூறினார். இதனால் கோழைகள் திரும்பிச் சென்றனர். ஆனால் வீரர்கள் போர் செய்வதற்கும், வியாபாரத்திற்கும் உரிய ஏற்பாடுகளைச் செய்யத் தொடங்கினர். அங்கு(ச் சென்றடைந்ததும் எதிரிகளில்) எந்த ஒருவரையும் அவர்கள் காணவில்லை. எனவே அங்குப் பொருட்களை விற்கவும், வாங்கவும் செய்தனர். அப்போதுதான் அல்லாஹ், \"அவர்களுக்கு எந்தத் தீங்கும் ஏற்படாமல், அல்லாஹ்விடமிருந்து பெற்ற அருளுடனும் சிறப்புடனும் திரும்பினர். அவர்கள் அல்லாஹ்வின் பொருத்தத்தைப் பின்பற்றினார்கள். அல்லாஹ் மகத்தான அருளுடையவன்\" (3:174) என்ற வசனத்தை அருளினான்.\n\nஅறிவிப்பவர்: இப்னு அப்பாஸ் (ரலி),\nநூல்கள்: நஸாயீ - குப்ரா (11017), தப்ரானீ - கபீர் (11467)\n(இறைத் தூதர்) இப்ராஹீம் (அலை) அவர்கள் தீயில் தூக்கி எறியப்பட்டபோது \"அல்லாஹ் எங்களுக்குப் போதுமானவன்; அவனே பொறுப்பேற்றுக்கொள்வோரில் சிறந்தவன்\" என்று கூறினார்கள். இதே வார்த்தைகளை முஹம்மத் (ஸல்) அவர்கள், \"மக்கள் உங்களுக்கு எதிராக ஒன்றுதிரண்டு விட்டனர். எனவே அவர்களைப் பயந்து கொள்ளுங்கள்\" என்று அவர்களிடம் சிலர் கூறியபோது சொன்னார்கள். \"இது அவர்களுக்கு இறைநம்பிக்கையை அதிகரித்தது. \"அல்லாஹ் எங்களுக்குப் போதுமானவன். அவனே சிறந்த பாதுகாவலன்\" என்று அவர்கள் பதிலளித்தனர்.\n\nஅறிவிப்பவர்: இப்னு அப்பாஸ் (ரலி), நூல்: புகாரி (4563)\n\n(போரில்) அவர்களுக்குத் துன்பம் ஏற்பட்ட பிறகும் அல்லாஹ்வுக்கும் இத்தூதருக்கும் பதிலளித்தார்கள். அவர்களில் நன்மை செய்து, இறையச்சத்துடன் நடப்போருக்கு மகத்தான கூலி உண்டு\" என்ற (3:172) வசனத்தை (என் சிற்றன்னை) ஆயிஷா (ரலி) அவர்கள் ஓதிவிட்டு என்னிடம், \"என் சகோதரி மகனே! உன் தந்தை ஸுபைர் (ரலி) அவர்களும், (என் தந்தையும் உன் பாட்டனாருமான) அபூபக்ர் (ரலி) அவர்களும் (அந்த அழைப்பை ஏற்ற) அவர்களில் உள்ளவர்கள்தாம். உஹுத் நாளில் அல்லாஹ்வின் தூதர் (ஸல்) அவர்களுக்குக் காயங்கள் ஏற்பட்டபோது இணை வைப்பவர்கள் திரும்பிச் சென்று விட்டனர். அவர்கள் மீண்டும் திரும்பி வந்து விடுவார்களோ என்று நபி (ஸல்) அவர்கள் அஞ்சினார்கள். (அப்போது) \"அவர்களுக்குப் பின்னால் (அவர்களை அச்சுறுத்துவதற்காக அவர்களைத் துரத்திச்) செல்பவர்கள் யார்? என்று கேட்டார்கள். (உஹுதில் கலந்து கொண்ட) நபித் தோழர்களில் எழுபது பேர் (அவர்களைத் துரத்தியடிக்க) முன்வந்தனர்\" என்று கூறினார்கள். அவர்களில் அபூபக்ர் (ரலி) அவர்களும், ஸுபைர் பின் அவ்வாம் (ரலி) அவர்களும் இருந்தனர்.\n\nஅறிவிப்பவர்: உர்வா, நூல்கள்: புகாரி (4077), முஸ்லிம் (4797)"},
{"index": "77", "header": "கஞ்சத்தனம் செய்வோருக்கு மறுமையில் கிடைக்கும் தண்டனை", "content": "அல்லாஹ்வின் தூதர் (ஸல்) அவர்கள் கூறினார்கள்:\nஅல்லாஹ் யாருக்கேனும் செல்வத்தையளித்து அதற்குரிய ஸகாத்தை அவர் செலுத்தவில்லையாயின் (மறுமையில்) அவரது செல்வம் (தலை வழுக்கையான) கொடிய நஞ்சுடைய (கிழட்டுப்) பாம்பாக அவருக்குக் காட்சி தரும். அதற்கு (அதன் நெற்றியில்) இரு கருப்புப் புள்ளிகள் இருக்கும். மறுமை நாளில் அது (அவரது கழுத்தில் மாலையாக) சுற்றிக் கொள்ளும். பிறகு அந்தப் பாம்பு அவரது முகவாய்க் கட்டையை - அதாவது அவரது தாடைகளைப் பிடித்துக் கொண்டு, நான்தான் உனது செல்வம்; நான்தான் உனது கருவூலம்' என்று சொல்லும் எனக் கூறிவிட்டுப் பிறகு, \"தனது அருளிலிருந்து அல்லாஹ் வழங்கியதில் யார் கஞ்சத்தனம் செய்கிறாரோ, அவர் அது தமக்கு நல்லது என நினைக்க வேண்டாம். மாறாக அவர்களுக்கு அது கெட்டதாகும். அவர்கள் எதைக் கஞ்சத்தனம் செய்தார்களோ அதன்மூலம் மறுமை நாளில் அவர்களின் கழுத்தில் மாலையாக மாட்டப்படுவார்கள். வானங்கள் மற்றும் பூமியின் உரிமை அல்லாஹ்வுக்கே உரியது. நீங்கள் செய்வதை அல்லாஹ் நன்கறிந்தவன்\" எனும் (3:180) இறைவசனத்தை ஓதிக் காட்டினார்கள்.\n\nஅறிவிப்பவர்: அபூஹுரைரா (ரலி),\nநூல்கள்: புகாரி (1403), நஸாயீ (2436), அஹ்மத் (8307)"},
{"index": "78", "header": "நரகத்திலிருந்து தூரமாக்கப்பட்டு சொர்க்கத்தில் நுழைவதற்கான வழி", "content": "நரகத்தை விட்டும் தூரமாக்கப்பட்டுச் சொர்க்கத்தில் நுழைவிக்கப்படுபவர் வெற்றி பெற்று விட்டார். இவ்வுலக வாழ்க்கை ஏமாற்றும் இன்பத்தைத் தவிர வேறில்லை. (3:185)\nஅல்லாஹ்வின் தூதர் (ஸல்) அவர்கள் கூறினார்கள்:\nசொர்க்கத்தில் ஒரு சாட்டை வைக்கும் அளவு இடம் (கிடைப்பது) உலகத்தையும் அதிலிருப்பவற்றையும் விடச் சிறந்ததாகும். நீங்கள் விரும்பினால் \"நரகத்தை விட்டும் தூரமாக்கப்பட்டுச் சொர்க்கத்தில் நுழைவிக்கப்படுபவர் வெற்றி பெற்று விட்டார்\" என்ற (3:185) வசனத்தை ஓதிக் கொள்ளுங்கள்.\n\nஅறிவிப்பவர்: அபூஹுரைரா (ரலி), நூல்கள்: திர்மிதீ (2939), தாரிமீ (2699)\n\n\"நரகத்தை விட்டும் தூரமாக்கப்பட்டுச் சொர்க்கத்தில் நுழைவிக்கப்பட யார் விரும்புகிறாரோ அவர் அல்லாஹ்வின்மீதும், மறுமை நாளின்மீதும் நம்பிக்கை கொண்டிருக்கும் நிலையிலேயே இறப்பு அவரைத் தழுவட்டும். தமக்கு எது கிடைக்க வேண்டும் என்று விரும்புவாரோ அதையே மக்களுக்கும் அவர் விரும்பட்டும். ஓர் ஆட்சித் தலைவருக்கு வாக்குறுதிப் பிரமாணம் (பைஅத்) அளித்தவர், அவருடன் தமது கரத்தை இணைப்பதுடன் உளப்பூர்வமான ஆதரவையும் அவருக்கு வழங்கட்டும்; தம்மால் இயன்றவரை அவருக்குக் கீழ்ப்படிந்து நடக்கட்டும். அவரு(டைய ஆட்சி)க்கெதிராக அவருடன் சண்டையிடுவதற்காக மற்றொருவர் வந்தால் அவருடைய கழுத்தை வெட்டி விடுங்கள்\" என்று நபி (ஸல்) அவர்கள் கூறினார்கள்.\n\nஅறிவிப்பவர்: அப்துல்லாஹ் பின் அம்ர் (ரலி), நூல்: முஸ்லிம் (3759)"},
{"index": "79", "header": "இணைவைப்பவர்களால் ஏற்படும் துன்பங்களைப் பொறுத்துக் கொள்ளுதல்", "content": "உங்களின் செல்வங்களிலும் உயிர்களிலும் நீங்கள் சோதிக்கப்படுவீர்கள். உங்களுக்கு முன்பு வேதம் வழங்கப்பட்டோரிடமிருந்தும், இணைவைப்போரிடமிருந்தும் அதிகளவு புண்படுத்தும் சொற்களைச் செவியுறுவீர்கள். நீங்கள் பொறுமையை மேற்கொண்டு, இறையச்சத்துடன் நடந்தால் அதுவே உறுதிமிக்க செயல்களில் ஒன்றாகும். (3:186)\n7வது குறிப்பைக் காண்க!"},
{"index": "80", "header": "செய்யாதவற்றுக்காகப் புகழப்பட வேண்டும் என விரும்புவோர்", "content": "அல்கமா பின் வக்காஸ் அவர்கள் கூறியதாவது:\n(மதீனா ஆளுநர்) மர்வான் பின் ஹகம், தம் காவலரிடம் \"ராஃபிஉ! நீ இப்னு அப்பாஸ் (ரலி) அவர்களிடம் சென்று தாம் செய்தவற்றைக் குறித்து மகிழ்ந்து, தாம் செய்யாதவற்றுக்குப் புகழப்பட வேண்டும் என விரும்புகின்ற மனிதர் ஒவ்வொருவரும் வேதனை செய்யப்படுவார் என்றிருப்பின் நாம் அனைவருமே வேதனை செய்யப்பட வேண்டிவருமே!' என்று (நான் வினவியதாகக்) கேள்!\" என்று சொன்னார். அவ்வாறே இப்னு அப்பாஸ் (ரலி) அவர்களிடம் சென்று ராஃபிஉ கேட்ட போது, \"உங்களுக்கு இதுதொடர்பாக என்ன (குழப்பம்) நேர்ந்தது? (இதன் உண்மை என்னவென்றால்,) நபி (ஸல்) அவர்கள் யூதர்களை அழைத்து அவர்களிடம் ஒரு விஷயம் (தவ்ராத்தில் உள்ளதா என்பது) குறித்துக் கேட்டார்கள். அப்போது யூதர்கள் அதனை மறைத்துவிட்டு (உண்மைக்குப் புறம்பான) வேறொன்றை நபியவர்களிடம் தெரிவித்தார்கள். தங்களிடம் நபி (ஸல்) அவர்கள் வினவியது தொடர்பாகத் தாங்கள் அன்னாரிடம் தெரிவித்ததற்காகப் பாராட்டை எதிர்பார்ப்பது போல் காட்டிக் கொண்டார்கள். தங்களுக்கு (இறைவன் மூலம்) வழங்கப் பெற்ற (உண்மை)தனைத் தாங்கள் மறைத்து விட்டது குறித்து அவர்கள் மகிழ்ச்சியடைந்தார்கள்\" என்று கூறிவிட்டு இந்த வசனங்களை இப்னு அப்பாஸ் (ரலி) அவர்கள் ஓதினார்கள்: \"நீங்கள் வேதத்தை மக்களுக்கு விளக்க வேண்டும்; அதை மறைக்கக் கூடாது\" என்று வேதம் வழங்கப்பட்டோரிடம் அல்லாஹ் உறுதிமொழி எடுத்தபோது அதனை தமது முதுகுகளுக்குப் பின்னால் எறிந்தனர். அதற்காக அற்ப விலையைப் பெற்றுக் கொண்டனர். அவர்கள் பெற்றுக் கொண்டது கெட்டதாகும். தாம் செய்தவற்றைக் குறித்து மகிழ்ந்து, தாம் செய்யாதவற்றுக்குப் புகழப்பட வேண்டும் என விரும்புவோரைத் தண்டனையிலிருந்து தப்பிக்குமிடத்தில் இருக்கிறார்கள் என எண்ணாதீர்! அவர்களுக்குத் துன்புறுத்தும் வேதனை உண்டு\" (3:187, 188)\n\nஅறிவிப்பவர்: அல்கமா (ரலி), நூல்கள்: புகாரி (4568), முஸ்லிம் (5360)\n\n3:188வது வசனம் நயவஞ்சகர்கள் தொடர்பாக அருளப்பட்டது என்று பின்வரும் செய்தி குறிப்பிடுகிறது.\nஅல்லாஹ்வின் தூதர் (ஸல்) அவர்களின் காலத்தில் நயவஞ்சகர்கள் சிலர், நபியவர்கள் புனிதப் போருக்குப் புறப்பட்டுச் சென்றால், அவர்களுடன் செல்லாமல் ஊரிலேயே தங்கி விடுவார்கள். (அவ்வாறு) அல்லாஹ்வின் தூதர் (ஸல்) அவர்களுடன் செல்லாமல் தாம் தங்கிவிட்டதைப் பற்றி மகிழ்ச்சியும் அடைவார்கள். அல்லாஹ்வின் தூதர் (ஸல்) அவர்கள் (போரிலிருந்து) திரும்பி வரும்போது அவர்களிடம் (போய், தாம் கலந்து கொள்ளாமல் போனதற்குப் பொய்யான) சாக்குப் போக்குகளைக் கூறி, (பொய்ச்) சத்தியம் செய்வார்கள். தாம் செய்யாத (நற்)செயல்களுக்காகத் தாம் புகழப்பட வேண்டுமென்றும் விரும்புவார்கள் அப்போதுதான் \"தாம் செய்தவற்றைக் குறித்து மகிழ்ந்து, தாம் செய்யாதவற்றுக்குப் புகழப்பட வேண்டும் என விரும்புவோரைத் தண்டனையிலிருந்து தப்பிக்குமிடத்தில் இருக்கிறார்கள் என எண்ணாதீர்! அவர்களுக்குத் துன்புறுத்தும் வேதனை உண்டு\" எனும் (3:188) இறைவசனம் அருளப்பட்டது.\n\nஅறிவிப்பவர்: அபூஸயீத் அல்குத்ரீ (ரலி),\nநூல்கள்: புகாரி (4567), முஸ்லிம் (5359)"},
{"index": "81", "header": "ஆலுஇம்ரான் அத்தியாயத்தின் கடைசிப் பத்து வசனங்களை ஓதுதல்", "content": "நான் என் சிறிய தாயார் மைமூனா (ரலி) அவர்களின் வீட்டில் ஓர் இரவு தங்கினேன். ஒரு தலையணையின் அகலவாட்டில் நான் படுத்துக் கொண்டேன். நபி (ஸல்) அவர்களும், அவர்களின் துணைவி (மைமூனா) அவர்களும் அந்தத் தலையணையின் நீளவாட்டில் படுத்துக் கொண்டனர். நபி (ஸல்) அவர்கள் இரவின் பாதிவரை அல்லது அதற்குச் சற்று முன்புவரை அல்லது அதற்குச் சற்றுப் பின்பு வரை தூங்கினார்கள். பிறகு அவர்கள் விழித்து அமர்ந்தார்கள். தமது கையால் தமது முகத்திலிருந்து தூக்க(க் கலக்க)த்தை விலக்கி விட்டு ஆலுஇம்ரான் அத்தியாயத்தின் கடைசிப் பத்து வசனங்களை ஓதினார்கள். பிறகு தொங்கவிடப்பட்ட தோல்பாத்திரத்தை நோக்கிச் சென்று அதிலிருந்து அழகிய முறையில் அங்கசுத்தி (உளூ) செய்து தொழலானார்கள். நானும் எழுந்து அவர்கள் செய்தது போலவே செய்து, அவர்களின் (இடது) பக்கத்தில் நின்றேன். அப்போது நபி (ஸல்) அவர்கள் தமது வலது கரத்தை என் தலைமீது வைத்து எனது வலக்காதைப் பிடித்து (வலது புறத்திற்கு) திருப்பினார்கள். இரண்டு ரக்அத்கள், பின் இரண்டு ரக்அத்கள் மேலும் இரண்டு ரக்அத்கள், பிறகு இரண்டு ரத்அத்கள், மீண்டும் இரண்டு ரக்அத்கள் தொழுதார்கள். பின்னர் வித்ரு தொழுதுவிட்டுப் படுத்துக் கொண்டார்கள். தொழுகை அழைப்பாளர் (முஅத்தின்) வந்ததும் எழுந்து சுருக்கமாக இரண்டு ரக்அத்கள் தொழுதார்கள். பிறகு (பள்ளிக்குப்) புறப்பட்டு சுப்ஹு தொழுதுவித்தார்கள்.\n\nஅறிவிப்பவர்: இப்னுஅப்பாஸ் (ரலி), நூல்கள்: புகாரி (1198), முஸ்லிம் (1400)"},
{"index": "82", "header": "வேதமுடையோரிலும் இறைநம்பிக்கை கொண்டோர் உள்ளனர்", "content": "நஜ்ஜாஷியின் மரண அறிவிப்பு வந்தபோது, \"அவருக்காகத் தொழுங்கள்\" என்று நபி (ஸல்) அவர்கள் கூறினார்கள். அப்போது, \"அல்லாஹ்வின் தூதரே! அபீசீனியாவில் உள்ள ஒரு அடியாருக்கு நாம் தொழ வேண்டுமா?\" என்று மக்கள் கேட்டார்கள். அப்போது \"அல்லாஹ்வையும், உங்களுக்கு அருளப்பட்டதையும், தமக்கு அருளப்பட்டதையும் நம்புவோர் வேதமுடையோரில் உள்ளனர்\" என்ற (3:199) வசனம் இறங்கியது.\n\nஅறிவிப்பவர்: அனஸ் (ரலி), நூல்கள்: நஸாயீ - குப்ரா (11022), பஸ்ஸார் (6556)"},
{"index": "83", "header": "பெண்கள் தொடர்பான அறிவுரையும், தர்மம் செய்யத் தூண்டுதலும்", "content": "மனிதர்களே! உங்கள் இறைவனை அஞ்சிக் கொள்ளுங்கள்! அவனே ஒரேயொரு மனிதரிலிருந்து உங்களைப் படைத்தான். மேலும் அவரிலிருந்து அவரது ஜோடியைப் படைத்தான். அவ்விருவரிலிருந்து ஏராளமான ஆண்களையும், பெண்களையும் பரவச் செய்தான். அல்லாஹ்வைப் பயந்து கொள்ளுங்கள்! அவனைக் கொண்டே நீங்கள் ஒருவருக்கொருவர் வேண்டிக் கொள்கிறீர்கள். இரத்த உறவுகளையும் (துண்டிப்பதை அஞ்சிக் கொள்ளுங்கள்!) அல்லாஹ் உங்களைக் கண்காணிப்பவனாக இருக்கின்றான். (4:1)\nஇந்த அத்தியாயத்திற்கு அந்நிஸா (பெண்கள்) எனப் பெயரிடப்பட்டுள்ளது. மேலும் இந்த அத்தியாயத்தின் முதல் வசனத்தை நபி (ஸல்) அவர்கள் மக்களுக்கு எடுத்துரைத்து ஏழைகளுக்குத் தர்மம் செய்யுமாறு தூண்டியுள்ளார்கள். அதுபற்றிய சான்றுகளைக் காண்போம்.\nபெண்கள் தொடர்பான அறிவுரை\nஅல்லாஹ்வின் தூதர் (ஸல்) அவர்கள் கூறினார்கள்:\nபெண்கள் விஷயத்தில் (நல்லவிதமாக நடந்து கொள்ளும்படிக் கூறும்) என் அறிவுரையை ஏற்றுக் கொள்ளுங்கள். அவர்களை நல்லவிதமாக நடத்துங்கள். ஏனெனில், பெண் விலா எலும்பிலிருந்து படைக்கப்பட்டிருக்கிறாள். மேலும், விலா எலும்பிலேயே அதன் மேற்பகுதி மிகக் கோணலானதாகும். நீ அதை(ப் பலவந்தமாக) நேராக்க முயன்றால் உடைத்து விடுவாய். அதை அப்படியே விட்டு விட்டால் அது கோணலாகவே இருக்கும். ஆகவே, பெண்கள் விஷயத்தில் என் அறிவுரையை ஏற்றுக் கொள்ளுங்கள்.\n\nஅறிவிப்பவர்: அபூஹுரைரா (ரலி), நூல்கள்: புகாரி (3331), முஸ்லிம்(2913)\n\nதர்மம் செய்யத் தூண்டுதல்\nநாங்கள் முற்பகல் நேரத்தில் அல்லாஹ்வின் தூதர் (ஸல்) அவர்களிடம் இருந்தோம். அப்போது செருப்பணியாத, (அரை) நிர்வாணிகளான, வட்டமாய் கிழிந்த 'கம்பளி ஆடை' அல்லது 'நீளங்கி' அணிந்த ஒரு கூட்டத்தார் தம் (கழுத்துகளில்) வாட்களைத் தொங்கவிட்டவர்களாக அல்லாஹ்வின் தூதர் (ஸல்) அவர்களிடம் வந்தார்கள். அவர்களில் பெரும்பாலானோர் 'முளர்' குலத்தைச் சேர்ந்தவர்களாக இருந்தனர். இல்லை; அவர்களில் அனைவருமே 'முளர்' குலத்தைச் சேர்ந்தவர்கள்தாம். அவர்களின் ஏழ்மை நிலையைக் கண்ட அல்லாஹ்வின் தூதர் (ஸல்) அவர்களின் முகம் நிறமாறி விட்டது. உடனே அல்லாஹ்வின் தூதர் (ஸல்) அவர்கள் (ஒருவிதத் தவிப்பு நிலையுடன்) வீட்டுக்குள் சென்றுவிட்டு வெளியே வந்து, பிலால் (ரலி) அவர்களிடம் உத்தரவிட, பிலால் (ரலி) அவர்கள் தொழுகை அறிவிப்புச் செய்து இகாமத்தும் கூறினார்கள். அல்லாஹ்வின் தூதர் (ஸல்) அவர்கள் தொழுதுவிட்டு, மக்களுக்கு உரை நிகழ்த்தினார்கள். அப்போது \"மனிதர்களே! உங்கள் இறைவனை அஞ்சிக் கொள்ளுங்கள்! அவனே ஒரேயொரு மனிதரிலிருந்து உங்களைப் படைத்தான்\" எனும் (4:1) இறைவசனத்தை முழுமையாக ஓதிக் காட்டினார்கள்.\nமேலும், 'அல்ஹஷ்ர்' அத்தியாயத்திலுள்ள \"இறைநம்பிக்கை கொண்டோரே! அல்லாஹ்வை அஞ்சிக் கொள்ளுங்கள்! ஒவ்வொருவரும் நாளை(ய மறுமை)க்காகத் தாம் எதை முற்படுத்தியுள்ளோம் என்பதை (எண்ணி)ப் பார்க்கட்டும். அல்லாஹ்வை அஞ்சிக் கொள்ளுங்கள்!\" எனும் (59:18) வசனத்தையும் ஓதிக் காட்டி (முளர் கூட்டத்தாருக்குத் தர்மம் செய்யுமாறு கூறி)னார்கள். அப்போது \"(உங்களில்) ஒருவர் தமது பொற் காசு, வெள்ளிக் காசு, துணி, ஒரு 'ஸாஉ' கோதுமை, ஒரு 'ஸாஉ' பேரீச்சம் பழம் ஆகியவற்றைத் தர்மம் செய்யட்டும்\" என்று கூறி, \"பேரீச்சம் பழத்தின் ஒரு துண்டையேனும் தர்மம் செய்யட்டும்\" என்று வலியுறுத்தினார்கள்.\nஉடனே (நபித் தோழர்களில்) ஒவ்வொருவரும் தம்மிடமிருந்த பொற்காசுகளிலிருந்தும் வெள்ளிக் காசுகளிலிருந்தும், ஆடைகளிலிருந்தும், ஒரு 'ஸாஉ' கோதுமையிலிருந்தும், ஒரு 'ஸாஉ' பேரீச்சம் பழத்திலிருந்தும் தர்மம் செய்தார்கள். அப்போது அன்சாரிகளில் ஒருவர் ஒரு பை (நிறைய பொருட்களைக்) கொண்டு வந்தார். அதைத் தூக்க முடியாமல் அவரது கை திணறியது; ஏன் தூக்கவே முடியவில்லை. பின்னர் தொடர்ந்து மக்கள் (தங்களின் தர்மப் பொருட்களுடன்) வந்து கொண்டிருந்தனர். இறுதியில் உணவுப் பொருட்களாலும் ஆடைகளாலும் இரு குவியல்கள் சேர்ந்துவிட்டதைக் கண்டேன். அப்போது அல்லாஹ்வின் தூதர் (ஸல்) அவர்களின் முகம் பொன்னைப் போன்று மின்னிக் கொண்டிருப்பதையும் கண்டேன். அல்லாஹ்வின் தூதர் (ஸல்) அவர்கள், \"யார் இஸ்லாத்தில் ஓர் அழகிய நடைமுறையை உருவாக்குகிறாரோ அவருக்கு அதற்குரிய நன்மையும் அவருக்குப் பின் அதன்படி செயல்படுபவர்களின் நன்மையும் உண்டு; அதற்காக அவர்களின் நன்மையில் எதுவும் குறைந்து விடாது. அவ்வாறே, யார் இஸ்லாத்தில் ஒரு தீய நடைமுறையை உருவாக்குகிறாரோ அவருக்கு அதன் பாவமும், அவருக்குப் பின் அதன்படி செயல்படுபவர்களின் பாவமும், - அ(தன்படி செயல்பட்ட)வர்களின் பாவத்திலிருந்து எதுவும் குறையாமல் - உண்டு\" என்று கூறினார்கள்.\n\nஅறிவிப்பவர்: ஜரீர் பின் அப்துல்லாஹ் (ரலி),\nநூல்கள்: முஸ்லிம் (1848), நஸாயீ (2507), அஹ்மத் (18381)"},
{"index": "84", "header": "அநாதைப் பெண்கள் திருமணமும், பலதார மணத்தின் எல்லையும்", "content": "உர்வா பின் ஸுபைர் அவர்கள் கூறியதாவது:\nநான் ஆயிஷா (ரலி) அவர்களிடம் \"அநாதைகளின் செல்வங்களை அவர்களிடம் ஒப்படைத்து விடுங்கள்! (அதிலுள்ள) நல்லதற்குப் பதிலாகக் கெட்டதை மாற்றி விடாதீர்கள்! அவர்களின் செல்வங்களை உங்கள் செல்வங்களுடன் சேர்த்துச் சாப்பிடாதீர்கள்! அது பெரும் பாவமாக உள்ளது. அநாதைப் பெண்கள் (திருமண) விஷயத்தில் நீங்கள் நேர்மையாக நடக்க முடியாது என்று பயந்தால் மற்ற பெண்களில் உங்களுக்கு விருப்பமானவர்களை இரண்டிரண்டாகவோ, மும்மூன்றாகவோ, நான்கு நான்காகவோ திருமணம் செய்து கொள்ளுங்கள்!'' என்ற (4:2-3) வசனத்தைக் குறித்து கேட்டபோது, பின்வருமாறு பதிலளித்தார்கள்:\nஇந்த வசனத்தில் கூறப்படும் பெண், தன் காப்பாளரின் மடியில் வளரும் அநாதைப் பெண் ஆவாள். அந்தக் காப்பாளர் அவரது அழகுக்கும் சொத்துக்கும் ஆசைப்பட்டு, அவளை அவளுக்கு ஈடான பெண்களின் மஹ்ருத் தொகையை விடக் குறைவாகக் கொடுத்து மணமுடித்துக் கொள்ள விரும்புகிறார். இத்தகைய காப்பாளர்கள் அப்பெண்களுக்கு மஹ்ரை முழுமையாகக் கொடுத்து நீதியுடன் நடந்து கொண்டாலே தவிர அவர்களை மணம் புரிந்து கொள்ளக் கூடாது என்று தடை செய்யப்பட்டு, அவர்களைத் தவிர்த்துப் பிற பெண்களை மணம் புரிந்து கொள்ளும்படி ஆணையிடப்பட்டார்கள்.\nபிறகும் மக்கள் அல்லாஹ்வின் தூதரிடம் இந்த விவகாரத்தில் மார்க்கத் தீர்ப்பு கேட்டு வரவே, \"(நபியே!) பெண்களைப் பற்றி உம்மிடம் விளக்கம் கேட்கின்றனர். \"அவர்களைப் பற்றி அல்லாஹ் உங்களுக்கு விளக்குவான்\" என்று கூறுவீராக! மேலும், அநாதைப் பெண்களுக்கென(த் திருமணக் கொடையாக) விதிக்கப்பட்டதை அவர்களுக்கு வழங்காமல் அவர்களை நீங்கள் மணமுடிக்க விரும்புவது பற்றியும், சிறுவர்களில் பலவீனமானவர்கள் பற்றியும், அநாதைகள் விஷயத்தில் நீங்கள் நீதியை நிலைநாட்ட வேண்டும் என்பது பற்றியும் இவ்வேதத்தில் (முன்னரே) உங்களுக்கு எடுத்துரைக்கப்பட்டுள்ளது. நீங்கள் எந்த நன்மையைச் செய்தாலும் அதை அல்லாஹ் நன்கறிபவனாக இருக்கிறான்'' என்னும் (4:127) வசனத்தை அருளினான். அநாதைப் பெண் அழகும் செல்வமும் உடையவளாக இருந்தால் அவளது காப்பாளர்கள் அவளை மணம் புரிந்து கொள்ள ஆசைப்படுகிறார்கள். ஆனால், அவளையொத்த ஒரு பெண்ணுக்குத் தரப்படுவது போன்ற மஹ்ரை முழுமையாக அவர்களுக்குத் தருவதில்லை. அவள் செல்வமும் அழகும் குறைந்தவளாக இருந்து, அதனால் அவளை மணமுடிக்க விருப்பமில்லா விட்டால் அவளைத் தவிர்த்து வேறு பெண்களை (மணமுடிக்க) நாடிச் செல்கிறார்கள். ஆகவே அவளை விரும்பாதபோது அவளை அவர்கள் தவிர்ப்பதைப் போலவே, அவளை விரும்பும்போது அவளை மணமுடிக்கவும் அவர்களுக்கு உரிமை இல்லை. அவளுக்குரிய மஹ்ரை நிறைவாகத் தந்து, நீதியுடன் நடந்து, அவளது உரிமையை அவளுக்குக் கொடுத்தே அவளை மணமுடிக்க வேண்டும்' என்று இந்த (4:127) வசனத்தில் அல்லாஹ் விளக்கிக் கூறினான்.\nநூல்: புகாரி (2763)\nபலதார மணமும், அதன் எல்லையும்\nபெண்களில் உங்களுக்கு விருப்பமானவர்களை இரண்டிரண்டாகவோ, மும்மூன்றாகவோ, நான்கு நான்காகவோ திருமணம் செய்து கொள்ளுங்கள்! (4:3)\nஇவ்வசனம் ஓரே காலத்தில் நான்கு பெண்கள் வரை திருமணம் செய்யலாம் என்று அனுமதிக்கிறது. அதற்கு மேல் மணமுடிக்க அனுமதி வழங்கப்படவில்லை.\nகைலான் பின் ஸலமா (ரலி) அவர்கள் இஸ்லாத்தை ஏற்றபோது அவரிடம் பத்து மனைவிகள் இருந்தனர். அப்போது நபி (ஸல்) அவர்கள், \"அதில் நான்கு பேர்களை (மட்டும்) எடுத்துக் கொள்! (மற்றவரை மணவிலக்குச் செய்துவிடு)\" என்று கூறினார்கள்.\n\nஅறிவிப்பவர் அப்துல்லாஹ் பின் உமர் (ரலி), நூல் அஹ்மத் (5027)"},
{"index": "85", "header": "அநாதையின் சொத்தைப் பராமரிக்கும் ஏழை அதிலிருந்து உணவுண்ணலாம்", "content": "\"செல்வந்தராக இருப்பவர் (அதிலிருந்து உண்ணாமல்) தவிர்த்துக் கொள்ளட்டும். ஏழையாக இருப்பவர் நியாயமான முறையில் (அதிலிருந்து) உண்ணட்டும்!\" என்ற (4:6) இறைவசனம், அநாதைகளை (நிர்வகித்து, அவர்களின் செல்வத்தைப் பராமரிக்கும் காப்பாளர்களின் விஷயத்தில் அருளப்பட்டது. அவர் ஏழையாக இருந்தால் நியாயமான முறையில் (தம் உழைப்பிற்குக் கூலியாக) அநாதைகளின் பொருளை உண்ணலாம்.\n\nஅறிவிப்பவர்: ஆயிஷா (ரலி) , நூல்கள்: புகாரி (2212), முஸ்லிம் (5748)"},
{"index": "86", "header": "சொத்தைப் பங்கிடும்போது வாரிசு அல்லாதவர்களுக்கும் வழங்குதல்", "content": "பாகப்பிரிவினையின்போது உறவினர்களோ, அநாதைகளோ, ஏழைகளோ (அங்கு) வந்துவிட்டால் அவர்களுக்கும் அதிலிருந்து வழங்குங்கள்! அவர்களிடம் நல்ல சொற்களையே கூறுங்கள்! (4:8)\nமக்கள் சிலர், இந்த (4:8) இறை வசனம் (கூறும் சட்டம்) மாற்றப்பட்டு விட்டது என்று கருதுகிறார்கள். இல்லை. அல்லாஹ்வின் மீது ஆணையாக! இது மாற்றப்படவில்லை. ஆனால், மக்கள் இதை இலேசாகக் கருதி (செயல்படுத்தாமல் விட்டு) விட்டார்கள். காப்பாளர்கள் இரு வகைப்படுவர். ஒரு வகையினர் (இறப்பவரின்) காப்பாளர் ஆவார். இவர் வாரிசாவார். இந்த (இரத்த பந்தமுள்ள) காப்பாளர்தான் (தூரத்து உறவினர்களுக்கும், அநாதைகளுக்கும், ஏழைகளுக்கும்) கொடுப்பார். மற்றொரு காப்பாளர், இவர் வாரிசாக மாட்டார். (உதாரணமாக, அநாதைகளின் காப்பாளர்.) இவர்தான் (சொத்தைப் பங்கிடும்போது தமக்கும் ஏதாவது கிடைக்கும் என்று எதிர்பார்த்து நிற்கும் ஏழை எளியவர்களுக்கும், அநாதைகளுக்கும்) நல்ல முறையில் (இன்சொல் பேசி அன்புடன்), நான் உனக்கு எதுவும் தர இயலவில்லை என்று கூறி விடுவார்.\n\nஅறிவிப்பவர்: இப்னு அப்பாஸ் (ரலி) , நூல்: புகாரி (2759)"},
{"index": "87", "header": "அநாதைகளின் செல்வத்தை அநியாயமாக உண்பது பெரும் பாவம்", "content": "அநாதைகளின் செல்வங்களை அநியாயமாக உண்போர் தமது வயிறுகளில் நெருப்பையே உண்கின்றனர். அவர்கள் கொழுந்து விட்டெரியும் நரகத்தில் நுழைவார்கள். (4:10)\n\"அழித்தொழிக்கும் ஏழு பெரும் பாவங்களைத் தவிருங்கள்\" என்று நபி (ஸல்) அவர்கள் கூறினார்கள். மக்கள், \"அல்லாஹ்வின் தூதரே! அவை எவை?\" என்று கேட்டார்கள். நபி (ஸல்) அவர்கள், \"அல்லாஹ்வுக்கு இணை கற்பிப்பதும், சூனியம் செய்வதும், நியாயமின்றிக் கொல்லக் கூடாது என்று அல்லாஹ் புனிதப்படுத்தியுள்ள உயிரைக் கொல்வதும், வட்டி உண்பதும், அநாதைகளின் செல்வத்தை உண்பதும், போரின்போது புறமுதுகிட்டு ஓடுவதும் அப்பாவிகளான, இறைநம்பிக்கை கொண்ட, கற்புள்ள பெண்களின்மீது அவதூறு கூறுவதும் தான் (அந்தப் பெரும் பாவங்கள்)\" என்று (பதில்) கூறினார்கள்.\n\nஅறிவிப்பவர்: அபூஹுரைரா (ரலி) , நூல்கள்: புகாரி (2766), முஸ்லிம் (145)"},
{"index": "88", "header": "பாகப்பிரிவினை தொடர்பான வசனம் அருளப்படுவதற்கான காரணம்", "content": "பனூசலிமா குலத்தாரிடையே நான் (நோயுற்றுத் தங்கி) இருந்தபோது நபி (ஸல்) அவர்களும், அபூபக்ர் (ரலி) அவர்களும் நடந்தே வந்து என்னை நலம் விசாரித்தார்கள். நபி (ஸல்) அவர்கள் நான் (நோயின் கடுமையால்) சுயநினைவு இழந்தவனாக இருந்த நிலையில் என்னைக் கண்டார்கள். ஆகவே, சிறிது தண்ணீரைக் கொண்டுவரச் சொல்லி அதிலிருந்து உளூ (அங்கசுத்தி) செய்து என் மீது தெளித்தார்கள். நான் மூர்ச்சை தெளிந்து, \"அல்லாஹ்வின் தூதரே! நான் என் செல்வத்தை என்ன செய்யவேண்டுமென்று எனக்கு ஆணையிடுகிறீர்கள்!\" என்று கேட்டேன். அப்போது தான் \"உங்கள் பிள்ளைகள் (பாகப்பிரிவினை) விஷயத்தில் அல்லாஹ் உங்களுக்கு ஆணையிடுகிறான்\" என்று தொடங்கும் (4:11ஆவது) வசனம் இறங்கிற்று.\n\nஅறிவிப்பவர்: ஜாபிர் (ரலி) , நூல்கள்: புகாரி (4577), முஸ்லிம் (3301)"},
{"index": "89", "header": "சொத்துரிமை உள்ளவர்களுக்கு மரண சாசனம் செய்வது கூடாது", "content": "இறந்தவரின் சொத்தில் அவரது வாரிசுகளுக்கு எவ்வளவு பங்கு கிடைக்கும் என்பதை 4:11-12, 4:176 ஆகிய வசனங்களில் அல்லாஹ் தெளிவுபடுத்தியுள்ளான். எனவே சொத்துப் பங்கீடு கூறப்பட்டுள்ள வாரிசுதாரர்களுக்கு சொத்துக்குரியவரின் மரணத்திற்குப் பிறகு இவ்வளவு வழங்க வேண்டும் என மரண சாசனம் செய்வது கூடாது. அவர்களுக்கு எவ்வளவு வழங்க வேண்டுமென அல்லாஹ் தீர்மானித்துவிட்ட பிறகு அதை மாற்றும் அதிகாரம் யாருக்கும் இல்லை.\n(தொடக்க காலத்தில்) சொத்து பிள்ளைக்குரியதாகவும், மரண சாசனம் தாய் - தந்தைக்குரியதாகவும் இருந்தது. இ(ந்த சட்டத்)தை அல்லாஹ், தான் விரும்பிய அடிப்படையில் மாற்றி விட்டான். இரு பெண்களின் பங்குக்குச் சமமானதை ஆணுக்கு (உரிய பங்காக) நிர்ணயித்தான். தாய் - தந்தையரில் ஒவ்வொருவருக்கும் ஆறில் ஒரு பங்கை நிர்ணயித்தான். மனைவிக்கு எட்டில் ஒரு பங்கையும், நான்கில் ஒரு பங்கையும், கணவனுக்குப் பாதியையும், நான்கில் ஒரு பங்கையும் நிர்ணயித்தான்.\n\nஅறிவிப்பவர்: இப்னு அப்பாஸ் (ரலி), நூல்: புகாரி (2747)"},
{"index": "90", "header": "விபச்சாரக் குற்றத்தில் ஈடுபட்டோருக்கான தண்டனை", "content": "உங்கள் பெண்கள் மானக்கேடான காரியத்தைச் செய்தால், அவர்களுக்கு எதிராக உங்களில் நான்கு பேரை சாட்சிக்கு அழையுங்கள்! அவர்கள் சாட்சி கூறினால் அப்பெண்களுக்கு மரணம் ஏற்படும்வரை அல்லது அவர்களுக்கு ஒரு வழியை அல்லாஹ் ஏற்படுத்தும்வரை அவர்களை வீடுகளில் தடுத்து வையுங்கள்!  (4:15)\nஇவ்வசனத்தில் \"அவர்களுக்கு ஒரு வழியை அல்லாஹ் ஏற்படுத்தும்வரை அவர்களை வீடுகளில் தடுத்து வையுங்கள்!\" என அல்லாஹ் குறிப்பிட்டுள்ளான். அவ்வழி எது என்பதை நபி (ஸல்) அவர்கள் தெளிவுபடுத்தியுள்ளார்கள்.\nஅல்லாஹ்வின் தூதர் (ஸல்) அவர்கள் கூறினார்கள்:\n(விபச்சாரக் குற்றத்திற்கான தண்டனைச் சட்டத்தை) என்னிடமிருந்து பெற்றுக் கொள்வீர்; என்னிடமிருந்து பெற்றுக் கொள்வீர். அல்லாஹ் (வாக்களித்ததைப் போன்று) பெண்களுக்கு ஒரு வழியை ஏற்படுத்தி விட்டான். மணமாகாத பெண்ணுடன் மணமாகாத ஆண் விபச்சாரம் செய்துவிட்டால் நூறு சாட்டையடிகள் வழங்கி, ஓராண்டுக் காலத்திற்கு நாடு கடத்தப்பட வேண்டும். மணமான பெண்ணுடன் மணமான ஆண் விபச்சாரம் செய்துவிட்டால், நூறு சாட்டையடிகள் வழங்கிக் கல்லெறி தண்டனை வழங்கப்பட வேண்டும்.\n\nஅறிவிப்பவர்: உபாதா பின் அஸ்ஸாமித் (ரலி),\nநூல்கள்: முஸ்லிம் (3489), அஹ்மத் (21715,21614)"},
{"index": "91", "header": "பெண்களைப் பலவந்தமாகத் திருமணம் செய்யக் கூடாது", "content": "(அறியாமைக் காலத்தில்) ஒரு மனிதர் இறந்துவிட்டால் அவருடைய வாரிசுகளே அவருடைய மனைவியின்மீது அதிக உரிமை உடையவர்களாக இருந்துவந்தனர். அவர்களில் சிலர் விரும்பினால் அவளைத் தாமே மணமுடித்துக்கொள்ளவும் செய்வார்கள். விரும்பினால் (வேறெவருக்காவது) அவளை மணமுடித்துக் கொடுத்து விடுவார்கள். விரும்பினால் மணமுடித்துக் கொடுக்காது அப்படியே விட்டு விடுவார்கள்; வாழ (அனுமதிக்க) மாட்டார்கள். ஆக, அவளுடைய வீட்டாரைவிட (இறந்த கணவனின் வாரிசுகளான) அவர்கள்தாம் அவள்மீது அதிக உரிமையுடையவர்களாக இருந்தார்கள். அப்போதுதான் இதுதொடர்பாக, \"இறைநம்பிக்கை கொண்டோரே! பெண்களைப் பலவந்தமாகச் சொந்தமாக்கிக் கொள்ள உங்களுக்கு அனுமதியில்லை. அவர்கள் பகிரங்கமான மானக்கேட்டைச் செய்தாலே தவிர, நீங்கள் அவர்களுக்குக் கொடுத்தவற்றில் சிலவற்றை எடுத்துக் கொள்வதற்காக அவர்களைத் துன்புறுத்தாதீர்கள்!'' எனும் (4:19) வசனம் இறங்கிற்று.\n\nஅறிவிப்பவர்: இப்னு அப்பாஸ் (ரலி), நூல்கள்: புகாரி (4579), அபூதாவுத்(1789),\nஅபூகைஸ் பின் அஸ்லத் என்பவர் இறந்தபோது அவரின் மனைவியை அவரது மகன் திருமணம் செய்ய நாடினார் - இது அறியாமைக் கால பழக்கமாகும் - அப்போதுதான் \"இறைநம்பிக்கை கொண்டோரே! பெண்களைப் பலவந்தமாகச் சொந்தமாக்கிக் கொள்ள உங்களுக்கு அனுமதியில்லை\" என்ற (4:19) வசனம் இறங்கியது.\n\nஅறிவிப்பவர்: அபூஉமாமா (ரலி), நூல்: நஸாயீ-குப்ரா (11029)"},
{"index": "92", "header": "மனைவியருடன் அழகிய முறையில் வாழ்க்கை நடத்துதல்", "content": "அவர்களுடன் அழகிய முறையில் வாழ்க்கை நடத்துங்கள்! நீங்கள் அவர்களை வெறுத்தால், அப்படி நீங்கள் ஒன்றை வெறுக்கக் கூடும்; ஆனால் அல்லாஹ் அதில் அதிகமான நன்மைகளை வைத்திருப்பான். (4:19)\n\"உங்களில் சிறந்தவர் உங்கள் மனைவிடம் சிறந்தவரே! நான் என் மனைவிடம் சிறந்தவராக இருக்கிறேன்\" என்று நபி (ஸல்) அவர்கள் கூறினார்கள்.\n\nஅறிவிப்பவர்: அபூஉமாமா (ரலி), நூல்கள்: திர்மிதீ (3830), தாரமீ (2160)\n\nநபி (ஸல்) அவர்கள், \"இறைநம்பிக்கைகொண்ட ஓர் ஆண் இறை நம்பிக்கையுள்ள ஒரு பெண்ணை (முழுமையாக) வெறுத்து ஒதுக்க வேண்டாம். அவளிடமிருந்து அவர் ஒரு குணத்தை வெறுத்தாலும், மற்றொரு குணத்தைக் கண்டு திருப்தி கொள்ளட்டும்\" என்றோ, அல்லது (இதைப் போன்று) வேறொரு முறையிலோ கூறினார்கள்.\n\nஅறிவிப்பவர்: அபூஹுரைரா (ரலி), நூல்கள்: முஸ்லிம் (2915), அஹ்மத் (8013)"},
{"index": "93", "header": "மனைவியர், அல்லாஹ் தந்துள்ள அடைக்கலப் பொருள்", "content": "உங்களிடம் அவர்கள் உறுதியான உடன்படிக்கை ஏற்படுத்தியுள்ளனர். (4:21)\n\"பெண்கள் விஷயத்தில் அல்லாஹ்வை அஞ்சிக் கொள்ளுங்கள். அல்லாஹ் வழங்கிய அடைக்கலப் பொருளாக அவர்களை நீங்கள் (கைப்)பிடித்துள்ளீர்கள். அல்லாஹ்வின் ஆணையால் அவர்களின் கற்பை நீங்கள் அனுமதிக்கப்பட்டதாக ஆக்கியுள்ளீர்கள். அவர்களிடத்தில் உங்களுக்குள்ள உரிமை என்னவென்றால், நீங்கள் வெறுக்கும் எவரையும் உங்கள் விரிப்பில் (அதாவது உங்கள் வீட்டில்) அவர்கள் அனுமதிக்காமல் இருப்பதாகும். அவ்வாறு அவர்கள் அனுமதித்தால் காயம் ஏற்படாத வகையில் அவர்களை நீங்கள் அடிக்கலாம். உங்களிடம் அவர்களுக்குள்ள உரிமை யாதெனில், நீங்கள் அவர்களுக்கு முறையான உணவும், உடையும் அளிப்பதாகும்\" என்று நபி (ஸல்) அவர்கள் கூறினார்கள்.\n\nஅறிவிப்பவர்: ஜாபிர் (ரலி), நூல்: முஸ்லிம் (2334)"},
{"index": "94", "header": "பால்குடி உறவும், திருமணத் தடையும்", "content": "உங்களுக்குப் பாலூட்டிய தாய்மார்கள், உங்கள் பால்குடிச் சகோதரிகள் ஆகியோர் (திருமணம் செய்ய உங்களுக்குத் தடுக்கப்பட்டுள்ளனர்.) (4:23)\nஅல்லாஹ்வின் தூதர் (ஸல்) அவர்கள், \"இரத்த உறவின் காரணத்தால் ஹராமாகின்ற அனைத்துமே பால்குடி உறவின் காரணத்தாலும் ஹராமாகி விடும்\" என்று கூறினார்கள்.\n\nஅறிவிப்பவர்: ஆயிஷா (ரலி), நூல்கள்: புகாரி (2646), முஸ்லிம் (2854)\n\nஒரு குழந்தை பசியடங்கும் அளவிற்கு மூன்று தடவைகளோ அல்லது அதற்கு அதிகமாகவோ ஒரு செவிலித் தாயிடம் பாலருந்தினால் மட்டுமே பால்குடி உறவு ஏற்படும்.\n\"(ஒரு குழந்தை செவிலித் தாயிடம்) ஒரு தடவையோ, இரு தடவைகளோ மட்டும் பால் உறிஞ்சிக் குடிப்பதால் (அவ்விருவருக்குமிடையே) பால்குடி உறவு ஏற்பட்டு விடாது\" என்று நபி (ஸல்) அவர்கள் கூறினார்கள்.\n\nஅறிவிப்பவர்: ஆயிஷா (ரலி), நூல்: முஸ்லிம் (2869)\n\nஆயிஷா (ரலி) அவர்கள் கூறியதாவது:\nஎன்னிடம் ஒரு மனிதர் அமர்ந்திருக்க, நபி (ஸல்) அவர்கள் என் வீட்டிற்கு வந்தார்கள். \"ஆயிஷாவே! இவர் யார்?\" என்று நபி (ஸல்) அவர்கள் கேட்டார்கள். நான், \"என் பால்குடிச் சகோதரர்\" என்று கூறினேன். நபி (ஸல்) அவர்கள், \"ஆயிஷாவே! உங்கள் சகோதரர்கள் யார் என்று ஆராய்ந்து பார்த்து முடிவு செய்யுங்கள். ஏனெனில், பால்குடி உறவு என்பதே பசியால் (குழந்தை பால் அருந்தியிருந்தால்)தான்\" என்று கூறினார்கள்.\nநூல்: முஸ்லிம் (2647)"},
{"index": "95", "header": "கணவனுள்ள பெண்களைத் திருமணம் செய்யத் தடை", "content": "'அவ்தாஸ்' போர் நாளில் அவர்கள் சில பெண்களைச் சிறை பிடித்தனர். அப்பெண்களுக்கு (ஏற்கனவே) கணவர்கள் இருந்த காரணத்தால் (மற்றொருவரின் மனைவியுடன் தாம்பத்திய உறவு கொள்ள) அஞ்சினர். இது தொடர்பாகவே \"உங்கள் அடிமைப் பெண்களைத் தவிர மற்ற பெண்களில் கணவன் உள்ளவர்களையும் (திருமணம் செய்வது தடுக்கப்பட்டுள்ளது.) இவை உங்கள்மீது அல்லாஹ் விதியாக்கியவையாகும்\" எனும் (4:24) வசனம் அருளப்பட்டது.\n\nஅறிவிப்பவர்: அபூஸயீத் (ரலி), நூல்கள்: முஸ்லிம் (2887), திர்மிதீ (1051), நஸாயீ (3281), அபூதாவுத் (1841), அஹ்மத் (11370)"},
{"index": "96", "header": "விபச்சாரம் செய்த அடிமைப் பெண்களுக்கான தண்டனை", "content": "மணமுடிக்கப்பட்ட பின்பு அவர்கள் விபச்சாரம் செய்தால், சுதந்திரமான கன்னிப் பெண்களுக்குரிய தண்டனையில் பாதியே அவர்களுக்குண்டு! (4:25)\nஇவ்வசனம் அடிமைப் பெண்கள் விபச்சாரம் செய்தால் சுதந்திரமான கன்னிப் பெண்களுக்குரிய தண்டனையில் பாதி, அதாவது அவர்களுக்கு ஐம்பது கசையடிகள் வழங்கப்பட வேண்டும் என்பதைக் குறித்துப் பேசுகிறது. விபச்சாரம் செய்யும் அடிமைப் பெண்களுக்குத் தண்டனை வழங்குவது குறித்து ஹதீஸ்களிலும் இடம் பெற்றுள்ளது.\nஅலீ (ரலி) அவர்கள் (எங்களிடையே) உரையாற்றினார்கள். அப்போது, \"மக்களே! உங்கள் அடிமைகள் மீதும் குற்றவியல் தண்டனையை நிறைவேற்றுங்கள். அவர்கள் திருமணமானவர்களாக இருக்கட்டும்; திருமணமாகாதவர்களாக இருக்கட்டும். ஏனெனில், அல்லாஹ்வின் தூதர் (ஸல்) அவர்களின் அடிமைப் பெண் ஒருவர் விபசாரம் செய்து விட்டார். எனவே, அவருக்குச் சாட்டையடிகள் வழங்குமாறு அல்லாஹ்வின் தூதர் (ஸல்) அவர்கள் எனக்கு ஆணையிட்டார்கள். ஆனால், அவருக்கு அப்போதுதான் மகப்பேறு இரத்தப் போக்கு ஏற்பட்டிருந்தது. அவருக்குச் சாட்டையடி தண்டனையை நிறைவேற்றினால் (எங்கே) அவரைக் கொன்று விடுவேனோ என அஞ்சினேன். (எனவே, தண்டனையைத் தள்ளி வைத்தேன்.) இதுபற்றி நான் நபி (ஸல்) அவர்களிடம் தெரிவித்தபோது, \"நீங்கள் செய்தது சரிதான்\" என்று கூறினார்கள்.\n\nஅறிவிப்பவர்: அப்துல்லாஹ் பின் ஹபீப், நூல்: முஸ்லிம் (3511)"},
{"index": "97", "header": "நம்மை நாமே அழித்துக் கொள்ளக் கூடாது", "content": "உங்களையே நீங்கள் மாய்த்துக் கொள்ளாதீர்கள்! உங்கள்மீது அல்லாஹ் நிகரிலா அன்பாளனாக இருக்கிறான். (4:29)\nதாதுஸ்ஸலாஸில் எனும் இடத்தில் நடந்த போரில் குளிராக இருந்த ஒரு இரவில் எனக்குத் தூக்கத்தில் விந்து வெளியானது. நான் குளித்தால் நாசமாகி விடுவேன் என்று அஞ்சினேன். எனவே தயம்மும் செய்து என் சகாக்களுக்கு சுப்ஹ் தொழுவித்தேன். இதை நபி (ஸல்) அவர்களிடம் மக்கள் தெரிவித்தனர். 'அம்ரே! உமக்குக் குளிப்புக் கடமையாக இருந்தபோது உமது சகாக்களுக்குத் தொழுவித்தீரா?' என்று நபி (ஸல்) கேட்டனர். குளிப்பதற்குத் தடையாக இருந்த காரணத்தை அவர்களிடம் கூறினேன். 'உங்களையே நீங்கள் மாய்த்துக் கொள்ளாதீர்கள்! உங்கள்மீது அல்லாஹ் நிகரிலா அன்பாளனாக இருக்கிறான்' என அல்லாஹ் கூறுவதைச் செவிமடுத்துள்ளேன் (4:29) என்று விளக்கினேன். இதைக் கேட்ட நபி (ஸல்) அவர்கள் சிரித்தார்கள். வேறு எதையும் கூறவில்லை.\n\nஅறிவிப்பவர்: அம்ரு பின் அல்ஆஸ் (ரலி),\nநூல்கள்: அபூதாவூத் (283), அஹ்மத் (17144)"},
{"index": "98", "header": "பெரும்பாவங்கள் எவை?", "content": "உங்களுக்குத் தடுக்கப்பட்ட பெரும் பாவங்களிலிருந்து நீங்கள் விலகிக் கொண்டால் உங்கள் தீமைகளை உங்களிடமிருந்து அழித்து விடுவோம். உங்களை மாட்சிமைமிக்க இடத்தில் நுழையச் செய்வோம். (4:31)\nநபி (ஸல்) அவர்களிடம் பெரும் பாவங்கள் பற்றிக் கேட்கப்பட்டது. நபி (ஸல்) அவர்கள், \"அல்லாஹ்வுக்கு இணை வைப்பது, பெற்றோருக்குத் துன்பம் கொடுப்பது, கொலை செய்வது, பொய் சாட்சி சொல்வது ஆகியன (பெரும் பாவங்களாகும்)\" என்று கூறினார்கள்.\n\nஅறிவிப்பவர்: அனஸ் (ரலி), நூல்கள்: புகாரி (2653), முஸ்லிம் (144)\n\n\"அழித்தொழிக்கும் ஏழு பெரும் பாவங்களைத் தவிருங்கள்\" என்று நபி (ஸல்) அவர்கள் கூறினார்கள். மக்கள், \"அல்லாஹ்வின் தூதரே! அவை எவை?\" என்று கேட்டார்கள். நபி (ஸல்) அவர்கள், அல்லாஹ்வுக்கு இணை கற்பிப்பதும், சூனியம் செய்வதும், 'நியாயமின்றிக் கொல்லக் கூடாது' என்று அல்லாஹ் புனிதப்படுத்தியுள்ள உயிரைக் கொல்வதும், வட்டி உண்பதும், அநாதைகளின் செல்வத்தை உண்பதும், போரின் போது புறமுதுகிட்டு ஓடுவதும், அப்பாவிகளான, இறைநம்பிக்கை கொண்ட, கற்புள்ள பெண்களின் மீது அவதூறு கூறுவதும்தான் (அந்தப் பெரும் பாவங்கள்)\" என்று கூறினார்கள்.\n\nஅறிவிப்பவர்: அபூ ஹுரைரா (ரலி), நூல்கள்: புகாரி (2766),"},
{"index": "99", "header": "மாற்றப்பட்ட ஒப்பந்த வாரிசுரிமை", "content": "முஹாஜிர்கள் மதீனாவிற்கு வந்தபோது, அன்ஸாரி ஒருவர் இறந்து விட்டால் அவருடைய உறவினர்களன்றி முஹாஜிர் அவருக்கு வாரிசாவார். நபி (ஸல்) அவர்கள் இருவருக்கிடையே ஏற்படுத்திய சகோதரத்துவமே இதற்கு காரணம். மேலும், \"பெற்றோரும், உறவினரும் விட்டுச் சென்றவற்றுக்கு(த் தகுதியான) ஒவ்வொருவரையும் வாரிசுகளாக ஆக்கியுள்ளோம். நீங்கள் உடன்படிக்கை செய்தவர்களிடம் அவர்களின் பங்கினைக் கொடுத்து விடுங்கள். அல்லாஹ் ஒவ்வொரு பொருளையும் கண்காணிப்பவனாக இருக்கின்றான்'' என்ற (4:33) இறைவசனம் அருளப்பட்டபோது இது மாற்றப்பட்டது. உடன்படிக்கை செய்து கொண்டவர்களுக்கிடையே வாரிசுரிமை என்பது போய், உதவி புரிதல், ஒத்தாசை செய்தல், அறிவுரை கூறுதல் ஆகியவைதாம் எஞ்சியுள்ளன. உடன்படிக்கை செய்து கொண்டவருக்காக மரண சாசனம் (வஸிய்யத்தின் வாயிலாக சிறிது சொத்தை எழுதி வைப்பது) மட்டும் செய்யலாம்.\n\nஅறிவிப்பவர்: இப்னு அப்பாஸ் (ரலி), நூல்கள்: புகாரி (2292), அபூதாவுத் (2533)"},
{"index": "100", "header": "நல்லொழுக்கமுள்ள பெண்களின் தன்மை", "content": "நல்லொழுக்கமுள்ள பெண்கள் எனப்படுவோர் பணிந்து நடப்போரும், அல்லாஹ் பாதுகாக்கச் சொன்ன விதத்தில் (கணவன்) மறைவாக உள்ள நேரத்தில் (தம்மைப்) பாதுகாத்துக் கொள்வோருமே ஆவர். (4:34)\nஅல்லாஹ்வின் தூதர் (ஸல்) அவர்கள் கூறினார்கள்: இவ்வுலகம் (முழுவதும்) பயனளிக்கும் செல்வங்களே! பயனளிக்கும் இவ்வுலகச் செல்வங்களில் மிகவும் மேலானது, நல்ல மனைவியே!\n\nஅறிவிப்பவர்: அப்துல்லாஹ் பின் அம்ர் (ரலி), நூல்: முஸ்லிம் (2911)"},
{"index": "101", "header": "மனைவியைக் கண்டிக்கும் முறை", "content": "மனைவியர் மாறுசெய்வதை நீங்கள் அஞ்சினால் அவர்களுக்கு அறிவுரை கூறுங்கள்! அவர்களைப் படுக்கைகளில் விலக்கி வையுங்கள்! அவர்களை (இலேசாக) அடியுங்கள்! அவர்கள் உங்களுக்குக் கட்டுப்பட்டுவிட்டால் அவர்களுக்கு எதிராக எந்தவொரு வழியையும் தேடாதீர்கள்! அல்லாஹ் உயர்ந்தவனாகவும், பெரியவனாகவும் இருக்கிறான். (அல்குர்ஆன் 4:34)\n\"அல்லாஹ்வின் தூதரே! மனைவிக்கு நாங்கள் செய்ய வேண்டிய கடமை என்ன?\" என்று கேட்டேன். அதற்கு நபி (ஸல்) அவர்கள் \"நீ உண்ணும்போது அவளுக்கு உண்ணக் கொடுப்பதும், நீ ஆடை அணியும் போது அவளுக்கு ஆடை அணிவிப்பவதும், முகத்தில் அடிக்காமல் இருப்பதும், கெட்ட வார்த்தைகளால் திட்டாமல் இருப்பதும், வீட்டைத் தவிர (மற்ற இடங்களில்) வெறுக்காமல் இருப்பதுமாகும்\" என்று கூறினார்கள்.\n\nஅறிவிப்பவர்: முஆவியா அல்குஷைரீ (ரலி),\nநூல்கள்: அபூதாவுத் (1830), இப்னுமாஜா (1840)\n\"பெண்கள் விஷயத்தில் அல்லாஹ்வை அஞ்சிக் கொள்ளுங்கள். அல்லாஹ் வழங்கிய அடைக்கலப் பொருளாக அவர்களை நீங்கள் (கைப்) பிடித்துள்ளீர்கள். அல்லாஹ்வின் ஆணையால் அவர்களின் கற்பை நீங்கள் அனுமதிக்கப் பெற்றதாக ஆக்கியுள்ளீர்கள். அவர்களிடத்தில் உங்களுக்குள்ள உரிமை என்னவென்றால், நீங்கள் வெறுக்கும் எவரையும் உங்கள் விரிப்பில் (அதாவது உங்கள் வீட்டில்) அவர்கள் அனுமதிக்காமல் இருப்பதாகும். அவ்வாறு அவர்கள் அனுமதித்தால் காயம் ஏற்படாத வகையில் அவர்களை நீங்கள் அடிக்கலாம். உங்களிடம் அவர்களுக்குள்ள உரிமை யாதெனில் முறையான உணவும், உடையும் அவர்களுக்கு நீங்கள் அளிப்பதாகும்\" என்று நபி (ஸல்) அவர்கள் கூறினார்கள்.\n\nஅறிவிப்பவர்: ஜாபிர் (ரலி), நூல்: முஸ்லிம் (2334)"},
{"index": "102", "header": "அல்லாஹ்வுக்கு இணை வைக்காமல் அவனை வணங்குதல்", "content": "அல்லாஹ்வை வணங்குங்கள்! அவனுக்கு எதையும் இணையாக்காதீர்கள்! (4:36)\nநபி (ஸல்) அவர்கள் (என்னிடம்), \"முஆதே! அடியார்கள் மீது அல்லாஹ்வுக்குள்ள உரிமை என்ன என்று உங்களுக்குத் தெரியுமா?\" என்று கேட்டார்கள். \"அல்லாஹ்வும் அவனுடைய தூதருமே நன்கு அறிந்தவர்கள்\" என்று சொன்னேன். \"அவர்கள் அவனையே வணங்குவதும், எதையும் அவனுக்கு இணைவைக்காமலிருப்பதும் ஆகும். (அவ்வாறு அவர்கள் செய்தால்) அவர்களுக்கு அல்லாஹ்வின் மீதுள்ள உரிமை என்ன என்று உங்களுக்குத் தெரியுமா?\" என்று நபி (ஸல்) அவர்கள் கேட்க, நான், \"அல்லாஹ்வும் அவனுடைய தூதருமே நன்கு அறிந்தவர்கள்\" என்று சொன்னேன். அதற்கு நபி (ஸல்) அவர்கள், \"அவர்களை அவன் (மறுமையில்) வேதனை செய்யாமலிருப்பதுதான்\" என்று பதிலளித்தார்கள்\n\nஅறிவிப்பவர்: முஆத் பின் ஜபல் (ரலி), நூல்கள்: புகாரி (7373), முஸ்லிம் (48)"},
{"index": "103", "header": "உதவி செய்யப்பட வேண்டியவர்கள்", "content": "பெற்றோர், உறவினர், அநாதைகள், ஏழைகள், உறவினரான அண்டை வீட்டார், அந்நியரான அண்டை வீட்டார், உடன் இருக்கும் நண்பர்கள், வழிப்போக்கர், உங்கள் அடிமைகள் ஆகியோருக்கு நன்மை செய்யுங்கள்! அகந்தையும், கர்வமும் கொள்வோரை அல்லாஹ் நேசிக்க மாட்டான். (4:36)\nநான் நபி (ஸல்) அவர்களிடம், \"அல்லாஹ்விற்கு மிகவும் விருப்பமான செயல் (அமல்) எது?\" என்று கேட்டேன். அவர்கள், \"உரிய நேரத்தில் தொழுகையை நிறைவேற்றுவது\" என்றார்கள். பிறகு எது? என்று கேட்டேன். \"தாய் - தந்தையருக்கு நன்மை புரிவது\" என்றார்கள். பிறகு எது? என்றேன். அவர்கள், \"அல்லாஹ்வின் பாதையில் அறப் போர் புரிவது\" என்று பதிலளித்தார்கள். இவற்றை மட்டுமே என்னிடம் அல்லாஹ்வின் தூதர் (ஸல்) அவர்கள் தெரிவித்தார்கள். இன்னும் அதிகமாக நான் கேட்டிருந்தால் எனக்கு இன்னும் அதிகமாகப் பதிலளித்திருப்பார்கள்.\n\nஅறிவிப்பவர்: இப்னு மஸ்வூத் (ரலி), நூல்கள்: புகாரி (527), முஸ்லிம் (137)\n\nஅநாதைகளுக்கு நன்மை செய்தல்\nநான் பள்ளிவாசலில் இருந்தபோது நபி (ஸல்) அவர்கள், \"பெண்களே! உங்களின் ஆபரணங்களிலிருந்தேனும் தர்மம் செய்யுங்கள்\" எனக் கூறினார்கள். நான் என் (கணவர்) அப்துல்லாஹ் (ரலி) அவர்களுக்கும் மற்றும் என் அரவணைப்பில் உள்ள அநாதைகளுக்கும் செலவழிப்பவளாக இருந்தேன். எனவே என் கணவரிடம், \"நான் உங்களுக்காகவும் எனது அரவணைப்பில் வளரும் அநாதைகளுக்காகவும் எனது பொருளைச் செலவழிப்பது ஸதகாவாகுமா என நபி (ஸல்) அவர்களிடம் கேட்டு வாருங்கள்\" எனக் கூறினேன். அப்துல்லாஹ் (ரலி) அவர்கள், \"அல்லாஹ்வின் தூதரிடம் நீயே கேள்\" எனக் கூறிவிட்டார். எனவே நான் நபி(ஸல்) அவர்களிடம் சென்றேன். அவர்கள் வீட்டுவாயிலில் ஓர் அன்ஸாரிப் பெண் இருந்தார். அவரது நோக்கமும் எனது நோக்கமாகவே இருந்தது. அப்போது எங்களிடம் பிலால் (ரலி) வந்தார். அவரிடம், \"எனது கணவருக்கும் எனது பராமரிப்பில் உள்ள அநாதைகளுக்கும் நான் செலவழிப்பது தர்மமாகுமா? என நபி (ஸல்) அவர்களிடம் கேளுங்கள்; நாங்கள் யார் என்பதைத் தெரிவிக்க வேண்டாம்\" எனக் கூறினோம். உடனே அவர் நபி (ஸல்) அவர்களிடம் சென்று கேட்ட போது நபி (ஸல்) அவர்கள், \"அவ்விருவரும் யார்? எனக் கேட்டதற்கு அவர் 'ஸைனப்' எனக் கூறினார். நபி (ஸல்) அவர்கள் எந்த ஸைனப்? எனக் கேட்டதும் பிலால் (ரலி), 'அப்துல்லாஹ்வின் மனைவி' எனக் கூறினார். உடனே நபி (ஸல்) \"ஆம்! ஸைனபுக்கு இரு நன்மைகளுண்டு. ஒன்று நெருங்கிய உறவினரை அரவணைத்ததற்குரியது; மற்றொன்று தர்மத்திற்குரியது\" எனக் கூறினார்கள்.\n\nஅறிவிப்பவர்: இப்னு மஸ்வூத் (ரலி), நூல்கள்: புகாரி (1466), முஸ்லிம் (1824)\n\nஅல்லாஹ்வின் தூதர் (ஸல்) அவர்கள், \"நானும் அநாதையின் காப்பாளரும் சொர்க்கத்தில் இப்படி இருப்போம்\" என்று கூறியபடி தம் சுட்டுவிரலையும் நடு விரலையும் இணைத்து அந்த இரண்டுக்குமிடையே சற்று இடைவெளி விட்டுச் சைகை செய்தார்கள்.\n\nஅறிவிப்பவர்: சஹ்ல் பின் ஸஅத் (ரலி), நூல்கள்: புகாரி (5304), முஸ்லிம் (5704)\n\nஏழைக்கு நன்மை செய்தல்\nநபி (ஸல்) அவர்கள் கூறினார்கள்: (கணவனை இழந்த) கைம்பெண்ணுக்காகவும், ஏழைக்காகவும் பாடுபடுகின்றவர், 'அல்லாஹ்வின் பாதையில் அறப்போர் புரிபவரைப் போன்றவர் ஆவார்' அல்லது 'இரவில் நின்று வணங்கிப் பகலில் நோன்பு நோற்பவரைப் போன்றவர் ஆவார்'\n\nஅறிவிப்பவர்: அபூஹுரைரா (ரலி), நூல்கள்: புகாரி (5353), முஸ்லிம் (5703)\n\nஅண்டை வீட்டாருக்கு நன்மை செய்தல்\nஅல்லாஹ்வின் தூதர் (ஸல்) அவர்கள் கூறினார்கள்:\nஅண்டை வீட்டார் குறித்து என்னிடம் (வானவர்) ஜிப்ரீல் (அவ்வப்போது) அறிவுறுத்திக் கொண்டேயிருந்தார். எந்த அளவிற்கென்றால், (எங்கே) அண்டை வீட்டாரை எனக்கு வாரிசாக்கி விடுவாரோ என்று கூட நான் எண்ணினேன்.\n\nஅறிவிப்பவர்: இப்னு உமர் (ரலி), நூல்கள்: புகாரி (6015), முஸ்லிம் (5118)\n\nவழிப்போக்கருக்கு நன்மை செய்தல்\nநபி (ஸல்) அவர்கள் கூறினார்கள்:\nமூன்று பேரை மறுமை நாளில் அல்லாஹ் ஏறெடுத்துப் பார்க்கவும் மாட்டான்; அவர்களைத் தூய்மைப்படுத்தவும் மாட்டான். மேலும், அவர்களுக்குத் துன்பமிக்க வேதனையும் உண்டு.\nஒருவன், (மக்களின் பயணப்) பாதையில் தேவைக்கு மிஞ்சிய தண்ணீரைப் பெற்றிருந்தும் வழிப் போக்கர்கள் அதைப் பயன்படுத்த விடாமல் தடுத்து விட்டவன்.\nஇன்னொருவன், தன் (ஆட்சித்) தலைவரிடம் உலக ஆதாயத்திற்காகவே சத்தியப் பிரமாணம் செய்து கொண்டவன்; அவர் கொடுத்தால் (மட்டுமே) திருப்தியும், கொடுக்கா விட்டால் கோபமும் கொள்பவன்.\nமற்றொருவன், அஸர் தொழுகைக்குப் பிறகு (மக்கள் கடைவீதியில் திரளும்போது) தன் வியாபாரப் பொருளைக் காட்டி, எவனைத் தவிர வணக்கத்திற்குரியவன் வேறெவனும் இல்லையோ அவன்மீது சத்தியமாக! இந்தப் பொருளுக்காக (இதைக் கொள்முதல் செய்யும் போது) நான் இன்ன (அதிக) விலையைத் தந்தேன் என்று கூறி, அதை ஒரு மனிதர் உண்மையென நம்பும்படிச் செய்தவன் (இப்படி வாடிக்கையாளரிடம் பொய் கூறி அவரை ஏமாற்றி, சொன்ன விலைக்கு அதை விற்றவன்) ஆவான்.\nஇதைக் கூறிவிட்டு, அல்லாஹ்விடம் செய்த உடன்படிக்கையையும், தமது சத்தியங்களையும் யார் அற்ப விலைக்கு விற்கிறார்களோ... என்னும் இந்த (3:77) இறைவசனத்தை ஓதினார்கள்.\n\nஅறிவிப்பவர்: அபூஹுரைரா (ரலி), நூல்கள்: புகாரி (2358), முஸ்லிம் (173)\n\nஅடிமைகளுக்கு நன்மை செய்தல்\nநான் அபூதர் (ரலி) அவர்களை (மதீனாவிற்கு மூன்று மைல் தொலைவிலுள்ள) 'ரபதா' எனுமிடத்தில் சந்தித்தேன். அப்போது அவர் மீது (பழையதும் புதியதுமாக) ஒரு ஜோடி ஆடையும் (அதேபோன்று) அவருடைய அடிமைமீது ஒரு ஜோடி ஆடையும் கிடப்பதைக் கண்டேன். நான் (அடிமையும் எசமானரும் ஒரேபோல உடையணிந்திருப்பதைக் கண்டு வியந்தவனாக) அதைப் பற்றி அவர்களிடம் கேட்டேன். அவர்கள் கூறினார்கள்:\nநான் ஒரு மனிதரை ஏசிக் கொண்டிருக்கையில் அவருடைய தாயை இழிவுபடுத்திப் பேசி விட்டேன். அப்போது என்னைப் பார்த்து நபியவர்கள், \"அபூதர்! அவரையும், அவருடைய தாயையும் இழிவுபடுத்திப் பேசினீரா? நீர் அறியாமைக் காலத்துப் பழக்கமொன்றைக் கொண்டிருக்கும் மனிதராகவே இருக்கிறீர்! அடிமைகள் உங்களின் சகோதரர்களாவர்; ஊழியர்களுமாவர். அல்லாஹ்தான் அவர்களை உங்கள் அதிகாரத்தின்கீழ் கொண்டு வந்தான். எனவே தம் சகோதரரை தமது அதிகாரத்தில் வைத்திருப்பவர் தாம் உண்பதிலிருந்து அவருக்கு உண்ணத் தரட்டும். தாம் உடுத்துவதிலிருந்து அவருக்கு உடுத்தத் தரட்டும். அவர்களின் சக்திக்கு மீறிய வேலைப் பளுவை அவர்கள்மீது சுமத்தாதீர்கள். அப்படி (அவர்களின் சக்திக்கு மீறிய) பணியில் அவர்களை நீங்கள் ஈடுபடுத்தினால் (அதைச் செய்வதில்) அவர்களுக்கு நீங்கள் உதவுங்கள்\" என்று கூறினார்கள்.\n\nஅறிவிப்பவர்: மஃரூர், நூல்கள்: புகாரி (30), முஸ்லிம் (3417)"},
{"index": "104", "header": "அல்லாஹ் அணுவளவும் அநியாயம் செய்ய மாட்டான்", "content": "அல்லாஹ், அணுவளவு கூட அநியாயம் செய்ய மாட்டான். அது நன்மையாக இருந்தால் அதனைப் பல மடங்காக்குவான். தன்னிடமிருந்து மகத்தான கூலியையும் வழங்குவான். (4:40)\nஅல்லாஹ் எந்த இறைநம்பிக்கையாளருக்கும் (அவர் செய்த நற்செயலுக்கான) நன்மையில் அநீதி இழைப்பதில்லை. அதற்குரிய நன்மை அவருக்கு இம்மையிலும் வழங்கப்படும். அதற்குரிய நன்மை மறுமையிலும் அவருக்கு வழங்கப்படும். இறைமறுப்பாளர் இறைவனுக்காகச் செய்த நற்செயல்களின் பலனால் இம்மையில் (மட்டும்) அவருக்கு உணவளிக்கப்படும். அவர் மறுமையை அடையும்போது, அவருக்கு வழங்கப்படுவதற்கு நன்மையேதும் இராது.\n\nஅறிவிப்பவர்: அனஸ் (ரலி), நூல்: முஸ்லிம் (5408)"},
{"index": "105", "header": "இந்தச் சமுதாயத்தின் சாட்சியாளர் நபிகளார்", "content": "நபி (ஸல்) அவர்கள் என்னிடம், \"எனக்கு(க் குர்ஆனை) ஓதிக் காட்டுங்கள்!\" என்று சொன்னார்கள். நான், \"தங்கள் மீதே குர்ஆன் அருளப்பட்டுக் கொண்டிருக்க, தங்களுக்கே நான் ஓதிக் காட்டுவதா?\" என்று கேட்டேன். அதற்கு அவர்கள், ஆம் என்று சொன்னார்கள். ஆகவே, நான் அந்நிஸா' எனும் (4வது) அத்தியாயத்தை ஓதினேன். \"(நபியே!) ஒவ்வொரு சமூகத்திற்கும் நாம் ஒரு சாட்சியைக் கொண்டு வரும்போது, இவர்களுக்கு உம்மைச் சாட்சியாகக் கொண்டு வந்தால் (இவர்களின் நிலை) எப்படியிருக்கும்?\" எனும் (4:41) வசனத்தை நான் அடைந்தபோது நபி (ஸல்) அவர்கள், இத்துடன் போதும்! என்று சொன்னார்கள். அப்போது நான் அவர்களைப் பார்த்தேன்; அவர்களின் கண்கள் இரண்டும் கண்ணீரைச் சொரிந்து கொண்டிருந்தன.\n\nஅறிவிப்பவர்: அப்துல்லாஹ் பின் மஸ்வூத் (ரலி),\n நூல்கள்: புகாரி (5050), முஸ்லிம் (1465)"},
{"index": "106", "header": "தன்னிலை அறியாத நிலையில் தொழுவது கூடாது.", "content": "இறைநம்பிக்கை கொண்டோரே! நீங்கள் பேசுவதை நீங்களே அறியமுடியாதவாறு போதையாக இருக்கும் நிலையில் தொழுகைக்கு நெருங்காதீர்கள்! (4:43)\nஅல்லாஹ்வின் தூதர் (ஸல்) அவர்கள் கூறினார்கள்:\nஉங்களில் எவரேனும் தொழுது கொண்டிருக்கும்போது கண் அயர்ந்து விடுவாரானால் அவரை விட்டும் உறக்கக் கலக்கம் விலகும்வரை (தொழுகையிலிருந்து பிரிந்து) அவர் உறங்கட்டும்! ஏனெனில், உங்களில் ஒருவர் உறங்கியவாறே தொழுவாரானால் அவர் தம்மையும் அறியாமல் பாவ மன்னிப்புக் கோர, அது தமக்கெதிரான பிரார்த்தனையாகக் கூட ஆகிவிடலாம்.\n\nஅறிவிப்பவர்: ஆயிஷா (ரலி), நூல்கள்: புகாரி (212), முஸ்லிம் (1440)\n\nஉங்களில் ஒருவர் இரவில் தொழும்போது (உறக்கம் மேலிட்டு) நாவில் குர்ஆன் (ஓத) வராமல் தடைப்பட்டு, தாம் என்ன சொல்கிறோம் என்பதை அவர் அறியாத நிலைக்குச் சென்று விடுவாரானால் அவர் படுத்து உறங்கட்டும்!\n\nஅறிவிப்பவர்: அபூஹுரைரா (ரலி), நூல்: முஸ்லிம் (1441)"},
{"index": "107", "header": "தயம்மும் தொடர்பான இறைவசனம் அருளப்பட்ட பின்னணி", "content": "நீங்கள் நோயாளிகளாகவோ, பயணத்திலோ இருந்தால் அல்லது உங்களில் ஒருவர் கழிப்பறையிலிருந்து வந்தால் அல்லது (உடலுறவின் மூலம்) பெண்களைத் தீண்டியிருந்தால் (தூய்மை செய்ய) தண்ணீர் கிடைக்காத போது, தூய்மையான மண்ணைக் கொண்டு உங்கள் முகங்களிலும் கைகளிலும் தடவி 'தயம்மும்' செய்து கொள்ளுங்கள்! (4:43)\n(என் சகோதரி) அஸ்மாவின் கழுத்து மாலையொன்று (ஒரு பயணத்தில் என்னிடமிருந்து) தொலைந்து விட்டது. ஆகவே, நபி (ஸல்) அவர்கள் அதைத் தேடுவதற்காகச் சிலரை அனுப்பி வைத்தார்கள். அப்போது தொழுகை (நேரம்) வந்து விட்டது. அப்போது அவர்கள் உளூவுடன் (அங்க சுத்தியுடன்) இருக்கவில்லை. (உளூ செய்வதற்கு) தண்ணீரும் அவர்களுக்குக் கிடைக்கவில்லை. ஆகவே, உளூ இன்றியே அவர்கள் தொழுதார்கள். அப்போது தான் உயர்ந்தோனாகிய அல்லாஹ்- தயம்மும் (பற்றிய சட்டத்தைக் கூறும்) இறைவசனத்தை- அருளினான்.\n\nஅறிவிப்பவர்: ஆயிஷா (ரலி), நூல்கள்: புகாரி (4583), முஸ்லிம் (599)"},
{"index": "108", "header": "மது தடைசெய்யப்பட்ட விதம்", "content": "இறைநம்பிக்கை கொண்டோரே! நீங்கள் பேசுவதை நீங்களே அறியமுடியாதவாறு போதையாக இருக்கும் நிலையில் தொழுகைக்கு நெருங்காதீர்கள்! (4:43)\n35வது குறிப்பைக் காண்க!"},
{"index": "109", "header": "இணைவைத்தல் இறைவன் மன்னிக்காத பெரும் பாவம்", "content": "தனக்கு இணை வைக்கப்படுவதை அல்லாஹ் மன்னிக்கவே மாட்டான். இதைத் தவிர வேறு எதையும், தான் நாடியோருக்கு மன்னிப்பான். அல்லாஹ்வுக்கு இணைவைப்பவன் மிகப் பெரிய பாவத்தை இட்டுக்கட்டி விட்டான். (4:48)\n\"யார் அல்லாஹ்வுக்கு இணைவைத்தவராக இறக்கின்றாரோ அவர் நிச்சயமாக நரகத்தில் நுழைவார்\" என நபி (ஸல்) அவர்கள் கூறினார்கள். \"(அப்படியாயின்) யார் அல்லாஹ்வுக்கு எதையும் இணைவைக்காமல் மரணிக்கின்றாரோ அவர் நிச்சயமாகச் சொர்க்கத்தில் நுழைவார்\" என நான் கூறுகிறேன்.\n\nஅறிவிப்பவர்: அப்துல்லாஹ் பின் மஸ்வூத் (ரலி),\nநூல்கள்: புகாரி (1238), முஸ்லிம் (150)\nநபி (ஸல்) அவர்கள் கூறினார்கள்:\nஎன்னிடம் (வானவர்) ஜிப்ரீல் வந்து, \"அல்லாஹ்வுக்கு எதையும் இணை கற்பிக்காமல் இறந்துவிட்டவர் சொர்க்கம் செல்வார்\" எனும் நற்செய்தியைத் தெரிவித்தார். \"அவர் திருடினாலும், விபச்சாரம் புரிந்தாலுமா?\" என்று நான் கேட்க, ஜிப்ரீல், \"ஆம். அவர் திருடினாலும், விபச்சாரம் புரிந்தாலும் சரியே!\" என்று பதிலளித்தார்கள்.\n\nஅறிவிப்பவர்: அபூதர் (ரலி), நூல்கள்:புகாரி (7487) முஸ்லிம் (1811)"},
{"index": "110", "header": "பொருட்களை அதற்குரியோரிடம் ஒப்படைத்தல்", "content": "(உங்களை) நம்பி ஒப்படைக்கப்பட்டவற்றை அதற்குரியோரிடம் நீங்கள் மீண்டும் ஒப்படைக்க வேண்டும் என்றும், மக்களுக்கிடையே தீர்ப்பளித்தால் நீதியாகத் தீர்ப்பளிக்க வேண்டும் என்றும் உங்களுக்கு அல்லாஹ் ஆணையிடுகிறான். (4:58)\nஅல்லாஹ்வின் தூதர் (ஸல்) அவர்கள் கூறினார்கள்:\nநயவஞ்சகனின் அடையாளங்கள் மூன்றாகும். அவன் பேசும்போது பொய் பேசுவான்; வாக்களித்தால் அதற்கு மாறு செய்வான்; அவனிடம் நம்பி (ஏதேனுமொன்றை) ஒப்படைத்தால் (அதில்) மோசடி செய்வான்.\n\nஅறிவிப்பவர்: அபூஹுரைரா (ரலி), நூல்கள்:புகாரி (33) முஸ்லிம் (107)"},
{"index": "111", "header": "கருத்து வேறுபாடு ஏற்பட்டால் அல்லாஹ்வுடைய, அவனது தூதருடைய முடிவையே ஏற்க வேண்டும்.", "content": "இறைநம்பிக்கை கொண்டோரே! அல்லாஹ்வுக்குக் கட்டுப்படுங்கள்! இத்தூதருக்கும் கட்டுப்படுங்கள்! உங்களில் அதிகாரமுடையோருக்கும் (கட்டுப்படுங்கள்!) நீங்கள் அல்லாஹ்வையும், இறுதி நாளையும் நம்புவோராக இருந்தால் ஏதேனும் ஒரு விசயத்தில் நீங்கள் கருத்து வேறுபாடு கொள்ளும்போது அதை அல்லாஹ்விடமும் இத்தூதரிடமும் கொண்டு செல்லுங்கள்! இதுவே சிறந்ததும், அழகிய விளக்கமுமாகும். (4:59)\nஅல்லாஹ்வுக்குக் கட்டுப்படுங்கள்! இத்தூதருக்கும் கட்டுப்படுங்கள்! உங்களில் அதிகாரமுடையோருக்கும் (கட்டுப்படுங்கள்!) எனும் (4:59) வசனம், நபி (ஸல்) அவர்கள் அப்துல்லாஹ் பின் ஹுதாஃபா பின் கைஸ் பின் அதீ (ரலி) அவர்களை(த் தளபதியாக்கி) ஒரு படைப் பிரிவினருடன் அனுப்பியபோது இறங்கியது.\n\nஅறிவிப்பவர்: இப்னு அப்பாஸ் (ரலி), நூல்கள்: புகாரி (4584), முஸ்லிம் (3744)\n\nநபி (ஸல்) அவர்கள் ஒரு படைப்பிரிவை அனுப்பி அதற்கு அன்சாரிகளில் ஒருவரைத் தளபதியாக்கி அவருக்குக் கட்டுப்பட்டு நடக்கும்படி படைவீரர்களுக்கு ஆணையிட்டார்கள். (அவர்கள் ஏதோ தவறிழைத்து விட) அவர்கள்மீது அவர் கோபமுற்று, \"நபி (ஸல்) அவர்கள் எனக்குக் கட்டுப்பட்டு நடக்கும்படி உங்களுக்கு ஆணையிடவில்லையா?\" என்று கேட்டார். அவர்கள், ஆம் (ஆணையிட்டார்கள்) என்று பதிலளித்தனர். அவர், \"அப்படியென்றால் எனக்காக விறகு சேகரியுங்கள்\" என்று சொல்ல, அவர்களும் அவ்வாறே சேகரித்தனர். அவர், நெருப்பு மூட்டுங்கள் என்று சொல்ல, அவர்களும் அவ்வாறே நெருப்பு மூட்டினார்கள். அவர், இதில் (இந்த நெருப்பில்) நீங்கள் நுழையுங்கள் என்று கூற, அவர்கள் அதில் நுழையப் போனார்கள். அதற்குள் (அதில் நுழைய விடாமல்) அவர்களில் ஒருவர் மற்றவரைத் தடுக்கலானார். மேலும் அவர்கள், \"(நரக) நெருப்பிலிருந்து வெருண்டோடித்தான் நாம் நபி (ஸல்) அவர்களிடம் சென்றோம்\" என்று கூறலாயினர். நெருப்பு அணைந்து போகும்வரை இவ்வாறே கூறிக் கொண்டிருந்தனர். பிறகு, படைத் தளபதியின் கோபம் தணிந்து அவர் அமைதியடைந்தார். பிறகு நபி (ஸல்) அவர்களுக்குச் செய்தி எட்டியபோது, அதில் அவர்கள் நுழைந்திருந்தால் மறுமை நாள் வரையிலும் கூட அதிலிருந்து அவர்கள் வெளியேறியிருக்க மாட்டார்கள். கட்டுப்படுதல் என்பது நற்செயல்களில்தான் என்று சொன்னார்கள்.\n\nஅறிவிப்பவர்: அலீ (ரலி), நூல்கள்: புகாரி (4340), முஸ்லிம் (3752)"},
{"index": "112", "header": "நபியின் தீர்ப்பில் அதிருப்தி கொள்ளக் கூடாது", "content": "பத்ருப் போரில் கலந்து கொண்ட அன்சாரி ஒருவருக்கும், எனக்கும் (மதீனாவின்) 'ஹர்ரா' எனும் (கருங்கல் பூமியிலுள்ள) ஒரு கால்வாயின் விஷயத்தில் தகராறு ஏற்பட்டது. நாங்கள் இருவரும் அந்தக் கால்வாய் மூலமாகத்தான் எங்கள் தோட்டங்களுக்கு நீர் பாய்ச்சி வந்தோம். நபியவர்களிடம் இவ்வழக்கில் தீர்ப்புக் கேட்டுச் சென்றபோது நபி (ஸல்) அவர்கள் என்னிடம், \"ஸுபைரே! (முதலில்) நீங்கள் தண்ணீர் பாய்ச்சிக் கொண்டு, பிறகு உங்கள் அண்டையிலிருப்பவருக்கு அதை அனுப்பி விடுங்கள்\" என்று கூறினார்கள். இதைக் கேட்ட அந்த அன்சாரி கோபமடைந்து, \"அல்லாஹ்வின் தூதரே! உங்கள் அத்தையின் மகன் என்பதாலா (இப்படித் தீர்ப்புக் கூறினீர்கள்)?\" என்று கேட்டார். நபி (ஸல்) அவர்களின் முகம் (கோபத்தால் சிவந்து) நிறம் மாறியது. பிறகு அவர்கள் ஸுபைர் (ரலி) அவர்களை நோக்கி, \"ஸுபைரே! (முதலில்) நீங்கள் தண்ணீர் பாய்ச்சிக் கொள்ளுங்கள். பிறகு வரப்புகளைச் சென்றடையும் வரை தடுத்து நிறுத்திக் கொள்ளுங்கள்\" என்று கூறினார்கள். இவ்வாறு ஸுபைர் (ரலி) அவர்களுக்கு, அன்னாருடைய முழு உரிமையையும் அல்லாஹ்வின் தூதர் வழங்கினார்கள்.\nஅல்லாஹ்வின் தூதர் (ஸல்) அவர்கள் முதலில் ஸுபைர் (ரலி) அவர்களுக்கும் அந்த அன்சாரிக்கும் தாராளமாகப் பயன் தரும் விதத்தில் யோசனை தெரிவித்தார்கள். ஆனால், அந்த அன்சாரி அல்லாஹ்வின் தூதருக்குக் கோபமூட்டியபோது ஸுபைர் (ரலி) அவர்களுக்கு அவர்களின் உரிமையைத் தெளிவான ஆணையின் வாயிலாக முழுமையாக வழங்கி விட்டார்கள் என்று அறிவிப்பாளர் இமாம் ஸுஹ்ரீ அவர்கள் கூறுகிறார்கள்.\n\"உமது இறைவன் மீது சத்தியமாக! அவர்கள் தமக்கிடையிலான சச்சரவில் உம்மை நீதிபதியாக ஏற்று, (அதன்) பின்னர் நீர் தீர்ப்பளித்ததில் தம் உள்ளங்களில் எவ்வித அதிருப்தியும் கொள்ளாமல் முழுமையாகக் கட்டுப்படும்வரை அவர்கள் இறைநம்பிக்கை கொண்டவர்களாக மாட்டார்கள்\" என்னும் (4:65) வசனம் இதுதொடர்பாகவே இறங்கியதாக நினைக்கிறேன் என்று ஸுபைர் (ரலி) அவர்கள் கூறினார்கள்.\n\nஅறிவிப்பவர்: ஸுபைர் (ரலி), நூல்கள்: புகாரி (2708), முஸ்லிம் (4701)"},
{"index": "113", "header": "அழகிய தோழர்கள்", "content": "யார் அல்லாஹ்வுக்கும், இத்தூதருக்கும் கட்டுப்படுகிறார்களோ அவர்கள், அல்லாஹ் அருள்புரிந்த நபிமார்கள், உண்மையாளர்கள், உயிர்த் தியாகிகள், நல்லோருடன் இருப்பார்கள். அவர்களே மிக அழகிய தோழர்கள். (4:69)\nஅல்லாஹ்வின் தூதர் (ஸல்) அவர்கள், (இறுதியாக) நோயுற்று விடுகின்ற எந்த ஓர் இறைத் தூதருக்கும் உலக வாழ்வு - மறுமை வாழ்வு ஆகிய இரண்டில் விரும்பியதைத் தேர்ந்தெடுத்துக் கொள்ளும் வாய்ப்பு வழங்கப்படாமல் இருந்ததில்லை என்று சொல்ல நான் கேட்டிருக்கிறேன். நபி (ஸல்) அவர்கள் எந்த நோயில் (உயிர்) கைப்பற்றப்பட்டார்களோ அந்த நோயின்போது அவர்களின் குரல் கடுமையாகக் (கட்டிக் கொண்டு) கம்மிப் போய்விட்டது. அப்போது அவர்கள், \"அல்லாஹ் அருள்புரிந்த நபிமார்கள், உண்மையாளர்கள், உயிர்த் தியாகிகள், நல்லோருடன் (என்னை சொர்க்கத்தில் சேர்த்தருள்)\" என்று சொல்லிக் கொண்டிருந்ததை நான் கேட்டேன். (இதிலிருந்து) நபி (ஸல்) அவர்களுக்கும் (அந்த இறுதி) வாய்ப்பு வழங்கப்பட்டு விட்டது என்பதை நான் அறிந்து கொண்டேன்.\n\nஅறிவிப்பவர்: ஆயிஷா (ரலி), நூல்கள்: புகாரி (4586), முஸ்லிம் (4832)"},
{"index": "114", "header": "மதீனாவில்தான் போர் கடமையாக்கப்பட்டது", "content": "அப்துர்ரஹ்மான் பின் அவ்ஃப் (ரலி) அவர்களும் அவர்களின் சகாக்களும் நபிகளார் மக்காவில் இருந்தபோது, வந்து, \"அல்லாஹ்வின் தூதரே! நாங்கள் இணைவைப்பவர்களாக இருந்த நேரத்தில் கண்ணியத்துடன் இருந்தோம். ஆனால் ஈமான் கொண்ட பின்னர் சிறுமையடைந்து விட்டோம்\" என்று கூறினார்கள். அப்போது நபி (ஸல்) அவர்கள் நான் (அவர்களை) மன்னிக்கும்படியும் அவர்களிடம் போரிடக் கூடாது என்றும் ஆணையிடப்பட்டுள்ளேன் என்று கூறினார்கள். அல்லாஹ் அவர்களை மதீனாவின் பக்கம் திருப்பியபோது போர் புரியுமாறும் அவர்களைத் தடுக்குமாறும் அல்லாஹ் கட்ளையிட்டான். அப்போதுதான் \"(போரிடாமல்) உங்கள் கைகளைக் தடுத்துக் கொள்ளுங்கள்! தொழுகையை நிலைநிறுத்துங்கள்! ஸகாத்தைக் கொடுங்கள்!\" என்று கூறப்பட்டோரை நீர் பார்க்கவில்லையா? அவர்களின்மீது போர் கடமையாக்கப்பட்டபோது அவர்களில் ஒரு பிரிவினர் அல்லாஹ்வுக்குப் பயப்படுவதைப் போன்று அல்லது அதைவிட அதிகளவு மக்களுக்குப் பயப்படுகின்றனர். \"எங்கள் இறைவனே! எதற்காக எங்கள்மீது போரைக் கடமையாக்கினாய்? சிறிது காலம் எங்களுக்குப் பிற்படுத்தியிருக்கக் கூடாதா?\" எனக் கூறுகின்றனர். \"இவ்வுலக இன்பம் சொற்பமானது. இறையச்சமுடையோருக்கு மறுமையே மிகச் சிறந்தது. நீங்கள் சிறிதளவும் அநியாயம் செய்யப்பட மாட்டீர்கள்!\" என்று கூறுவீராக!\" (4:77) என்ற வசனம் இறங்கியது.\n\nஅறிவிப்பவர்: இப்னு அப்பாஸ் (ரலி),\nநூல்கள்: நஸாயீ - குப்ரா (11047), ஹாகிம் (2377), பைஹகீ (17519)"},
{"index": "115", "header": "நபிக்குக் கட்டுப்படுபவரே அல்லாஹ்வுக்குக் கட்டுப்பட்டவர்", "content": "யார் இத்தூதருக்குக் கட்டுப்படுகிறோரோ அவர் அல்லாஹ்வுக்குக் கட்டுப்பட்டு விட்டார். யார் புறக்கணிக்கிறாரோ அவர்களுக்குப் பாதுகாவலராக உம்மை நாம் அனுப்பவில்லை. (4:80)\nஅல்லாஹ்வின் தூதர் (ஸல்) அவர்கள் கூறினார்கள்:\nஎனக்குக் கட்டுப்பட்டவர் அல்லாஹ்வுக்குக் கட்டுப்பட்டவராவார். எனக்கு மாறு செய்தவர் அல்லாஹ்வுக்கு மாறு செய்தவர் ஆவார். என்னால் நியமிக்கப்பட்ட தலைவருக்குக் கட்டுப்பட்டவர் எனக்குக் கட்டுப்பட்டவர் ஆவார். என்னால் நியமிக்கப்பட்ட தலைவருக்கு மாறு செய்தவர் எனக்கு மாறு செய்தவர் ஆவார்.\n\nஅறிவிப்பவர்: அபூஹுரைரா (ரலி), நூல்கள்: புகாரி (7137), முஸ்லிம் (3745)"},
{"index": "116", "header": "உண்மையற்ற செய்திகளைப் பரப்பக் கூடாது", "content": "(சமூக) அமைதி அல்லது அச்சம் குறித்த ஏதேனும் செய்தி அவர்களிடம் வந்தால் அதை (ஆராயாமல்) பரப்பி விடுகின்றனர். அதை இத்தூதரிடமும், தங்களில் அதிகாரமுடையவர்களிடமும் கொண்டு சென்றிருந்தால், அவர்களில் ஆராய்ந்து முடிவெடுப்போர் அதை நன்கறிந்து கொள்வர். அல்லாஹ்வின் அருளும் கருணையும் உங்கள் மீது இல்லாதிருந்தால் குறைவானவர்களைத் தவிர நீங்கள் ஷைத்தானைப் பின்பற்றியிருப்பீர்கள். (4:83)\nநபி (ஸல்) அவர்கள் தமது மனைவியரை மணவிலக்குச் செய்து விட்டார்கள் என்ற தவறான செய்தி மக்களிடையே பரவிக் கொண்டிருத்த காலகட்டத்தில் அதைக் கண்டிக்கும் விதமாக இவ்வசனம் அருளப்பட்டது. இதற்கு பின்வரும் வரும் ஹதீஸ் சான்றாகும்.\nஅல்லாஹ்வின் தூதர் (ஸல்) அவர்கள் (ஒரு மாத காலம் தம் துணைவியரிடம் நெருங்க மாட்டேன் எனச் சத்தியம் செய்துத்) தம் துணைவியரிடமிருந்து விலகியிருந்தபோது, நான் (மஸ்ஜிதுந் நபவீ) பள்ளிவாசலுக்குச் சென்றேன். அங்கு மக்கள் (கவலையோடு) சிறு கற்களைத் தரையில் எறிந்து கொண்டு, \"அல்லாஹ்வின் தூதர் (ஸல்) அவர்கள் தம் துணைவியரை மணவிலக்குச் செய்து விட்டார்கள்\" என்று கூறிக் கொண்டிருந்தனர். - இது பர்தா பற்றிய சட்டம் அருளப்படுவதற்கு முன்பு நடந்த நிகழ்ச்சியாகும்.- \"அன்று என்ன நடந்தது என்பதை நான் அறிந்தே தீருவேன்\" என்று (எனக்குள்) நான் கூறிக்கொண்டேன்.\n பிறகு நான் ஆயிஷா (ரலி) அவர்களிடம் சென்று, \"அபூபக்ர் (ரலி) அவர்களின் மகளே! அல்லாஹ்வின் தூதர் (ஸல்) அவர்களை மன வேதனைப்படுத்தும் அளவிற்கு உங்களது தகுதி உயர்ந்து விட்டதா?\" என்று கேட்டேன். அதற்கு ஆயிஷா (ரலி) அவர்கள், \"கத்தாபின் மகனே! உங்களுக்கும் எனக்கும் என்ன பிரச்சனை? (முதலில்) நீங்கள் உங்களது பெட்டகத்தை (வீட்டை)க் கவனியுங்கள் (உங்கள் மகள் ஹஃப்ஸாவிற்கு அறிவுரை கூறுங்கள்)\" என்று கூறினார்கள். ஆகவே, நான் (என் மகள்) ஹஃப்ஸா பின்த் உமரிடம் சென்று, \"ஹஃப்ஸா! அல்லாஹ்வின் தூதர் (ஸல்) அவர்களை மன வேதனைப்படுத்தும் அளவிற்கு உனது தகுதி உயர்ந்துஎவிட்டதா? அல்லாஹ்வின் மீது ஆணையாக! (நீ இவ்வாறு செய்தால்) அல்லாஹ்வின் தூதர் (ஸல்) அவர்கள் உன்னை நேசிக்கஎமாட்டார்கள் என்பதை நீ அறிந்தே உள்ளாய். நான் மட்டும் இல்லையென்றால், உன்னை அவர்கள் மணவிலக்குச் செய்திருப்பார்கள்\" என்று கூறினேன்.\nஇதைக் கேட்டு ஹஃப்ஸா கடுமையாக அழுதார். நான் ஹஃப்ஸாவிடம் \"அல்லாஹ்வின் தூதர் (ஸல்) அவர்கள் (இப்போது) எங்கே இருக்கிறார்கள்?\" என்று கேட்டேன். அதற்கு ஹஃப்ஸா, \"மாடியிலுள்ள அவர்களின் தனி அறையில் இருக்கிறார்கள்\" என்றார்கள்.\nஉடனே நான் அங்குச் சென்றேன். அங்கு அல்லாஹ்வின் தூதர் (ஸல்) அவர்களின் பணியாளர் ரபாஹ், அந்த மாடியறையின் வாசற்படியில், செதுக்கப்பட்ட மரக்கட்டையின் மீது கால்களைத் தொங்கவிட்டபடி அமர்ந்திருந்தார். அது அல்லாஹ்வின் தூதர் (ஸல்) அவர்கள் ஏறுவதற்கும் இறங்குவதற்கும் பயன்படுத்திய பேரீச்ச மரக் கட்டையாகும்.\nநான் (அவரைக்) கூப்பிட்டு, \"ரபாஹே! எனக்காக அல்லாஹ்வின் தூதர் (ஸல்) அவர்களிடம் அனுமதி கேள்\" என்றேன். அப்போது ரபாஹ் (அல்லாஹ்வின் தூதர் (ஸல்) அவர்கள் இருந்த) அந்த அறையை உற்றுப் பார்த்தார். பிறகு என்னையும் பார்த்தார். ஆனால், பதிலேதும் சொல்லவில்லை. பின்னர் (மீண்டும்) நான், \"ரபாஹே! எனக்காக அல்லாஹ்வின் தூதர் (ஸல்) அவர்களிடம் (உள்ளே வர) அனுமதி கேள்\" என்றேன்.\nரபாஹ் அந்த அறையைப் பார்த்தார். பிறகு என்னையும் பார்த்தார். ஆனால், பதிலேதும் சொல்லவில்லை. பின்னர் நான் குரலை உயர்த்தி, \"ரபாஹே! எனக்காக அல்லாஹ்வின் தூதர் (ஸல்) அவர்களிடம் (உள்ளே வர) அனுமதி கேள். நான் (என் மகள்) ஹஃப்ஸாவுக்(குப் பரிந்து பேசுவதற்)காக வந்துள்ளேன் என அல்லாஹ்வின் தூதர் (ஸல்) அவர்கள் எண்ணிவிட்டார்கள் என நினைக்கிறேன். அல்லாஹ்வின் மீது ஆணையாக! என் மகளின் கழுத்தை வெட்டுமாறு அல்லாஹ்வின் தூதர் (ஸல்) அவர்கள் ஆணையிட்டால் கூட நிச்சயமாக அவரது கழுத்தை வெட்டி விடுவேன்\" என்று உரத்த குரலில் சொன்னேன்.\nஅப்போது ரபாஹ் என்னை ஏறிவரச் சொல்லி சைகை செய்தார். உடனே நான் அல்லாஹ்வின் தூதர் (ஸல்) அவர்களிடம் சென்றேன். அவர்கள் ஒரு பாயில் சாய்ந்து படுத்திருந்தார்கள். நான் அமர்ந்தவுடன் அவர்கள் தமது கீழாடையைச் சுருட்டி (ஒழுங்குபடுத்தி)னார்கள். அப்போது அவர்கள் உடலில் அந்த ஆடையைத் தவிர வேறெதுவும் இருக்கவில்லை. அந்தப் பாய் அவர்களின் விலாப் புறத்தில் அடையாளம் பதித்திருந்தது. அப்போது நான் அல்லாஹ்வின் தூதர் (ஸல்) அவர்களின் தனி அறையை நோட்டமிட்டேன். அங்கு ஒரு 'ஸாஉ' அளவு தோல் நீக்கப்படாத கோதுமையும், அறையின் ஒரு மூலையில் அதே அளவு கருவேல இலையும் இருந்தன. நன்கு பதனிடப்படாத ஒரு தோல் அங்குத் தொங்கவிடப்பட்டிருந்தது.\n(இதைக் கண்ட) என் கண்கள் கண்ணீர் சொரிந்தன. அப்போது அல்லாஹ்வின் தூதர் (ஸல்) அவர்கள், \"கத்தாபின் மகனே! ஏன் அழுகிறீர்கள்?\" என்று கேட்டார்கள். நான், \"அல்லாஹ்வின் நபியே! என்னால் எவ்வாறு அழாமலிருக்க முடியும்? இந்தப் பாய் உங்களது விலாப் புறத்தில் அடையாளப்படுத்தியுள்ளதே. (இதோ) இதுதான் உங்களது தனி அறை. இதில் நான் காணுகின்ற (விலை மலிவான) சில பொருட்களைத் தவிர வேறெதையும் நான் காணவில்லை. அந்த (பாரசீகம் மற்றும் இத்தாலி அரசர்களான) குஸ்ருவும் சீசரும் கனி வர்க்கங்களிலும் நதிகளிலும் (உல்லாசமாக) இருக்கின்றனர். நீங்களோ அல்லாஹ்வின் தூதரும் அவனால் தேர்ந்தெடுக்கப்பட்டவரும் ஆவீர்கள். ஆனால், உங்களது தனி அறை இவ்வாறு இருக்கிறதே!\" என்றேன்.\nஅதற்கு அல்லாஹ்வின் தூதர் (ஸல்) அவர்கள், \"கத்தாபின் மகனே! நமக்கு மறுமையும் அ(ம் மன்ன)வர்களுக்கு இம்மையும் இருப்பது உங்களுக்குத் திருப்தி இல்லையா?\" என்று கேட்டார்கள். நான் \"ஆம் (திருப்திதான்)\" என்றேன்.\nஅந்த அறைக்குள் நுழைந்தபோது அல்லாஹ்வின் தூதர் (ஸல்) அவர்களின் முகத்தில் கோபத்தைக் கண்டிருந்தேன். ஆகவே, \"அல்லாஹ்வின் தூதரே! தங்கள் துணைவியரைப் பற்றித் தங்களுக்கு என்ன சஞ்சலம்? நீங்கள் அவர்களை மணவிலக்குச் செய்திருந்தாலும் (நீங்கள் சஞ்சலப்பட வேண்டியதில்லை. ஏனெனில்,) தங்களுடன் (தங்களுக்கு உதவி புரிவதற்கு) அல்லாஹ் இருக்கின்றான். அவனுடைய வானவர்களும் ஜிப்ரீலும் மீக்காயீலும் நானும், அபூபக்ரும், இதர இறைநம்பிக்கையாளர்களும் தங்களுடன் இருக்கின்றோம்\" என்று சொன்னேன்.\nநான் ஒரு சிறு விஷயத்தைக் கூறினாலும் - நான் அல்லாஹ்வைப் புகழுகிறேன் - நான் கூறிய சொல்லை அல்லாஹ் மெய்யாக்கி வைப்பான் எனும் நம்பிக்கை எனக்கு இருக்கவே செய்தது. அப்போது \"அவர் உங்களை மணவிலக்குச் செய்துவிட்டால், உங்களைவிடச் சிறந்தோராகவும், முஸ்லிமாகவும், இறைநம்பிக்கை கொண்டோராகவும், பணிந்து நடப்போராகவும், பாவ மன்னிப்புக் கோருவோராகவும், வணக்கசாலிகளாகவும், நோன்பு நோற்பவர்களாகவும் இருக்கின்ற விதவைகளையோ அல்லது கன்னியரையோ மனைவியராக அவரது இறைவன் அவருக்கு மாற்றிக் கொடுக்கலாம்\" (66:5) என்ற விருப்ப உரிமை அளிக்கும் இந்த வசனமும், \"(நபியின் மனைவியரான) நீங்கள் இருவரும் அல்லாஹ்விடம் பாவ மன்னிப்புக் கோரினால் (­­­­அது உங்களுக்குச் சிறந்தது.) ஏனெனில் உங்கள் உள்ளங்கள் புரண்டு விட்டன. நீங்களிருவரும் அவருக்கு எதிராக ஒருவருக்கொருவர் உதவினால் அவருக்கு அல்லாஹ் பாதுகாவலனாக இருக்கிறான். அதன்பிறகு ஜிப்ரீலும், இறைநம்பிக்கை கொண்ட நல்லடியார்களும், வானவர்களும் (இந்நபிக்கு) உதவி செய்பவர்கள்\" (66:4) எனும் இறைவசனமும் அருளப்பட்டன. அபூபக்ர் (ரலி) அவர்களின் மகள் ஆயிஷா (ரலி) அவர்களும் (என் மகள்) ஹஃப்ஸாவுமே நபி (ஸல்) அவர்களின் மற்ற துணைவியரை மிகைத்தவர்களாக இருந்தனர்.\nஆகவே, நான், \"அல்லாஹ்வின் தூதரே! (உங்கள் துணைவியரான) இவர்களை நீங்கள் மண விலக்குச் செய்துவிட்டீர்களா?\" என்று கேட்டேன். அதற்கு அவர்கள் \"இல்லை' என்றார்கள். நான், \"அல்லாஹ்வின் தூதரே! நான் பள்ளிவாசலுக்குள் நுழைந்தேன். (அங்கு) முஸ்லிம்கள் சிறு கற்களைத் தரையில் எறிந்துகொண்டு (ஆழ்ந்த கவலையுடன்) இருந்தனர்; \"அல்லாஹ்வின் தூதர் (ஸல்) அவர்கள் தம் துணைவியரை மணவிலக்குச் செய்துவிட்டார்கள்\" என்று கூறிக்கொண்டுமிருந்தனர். நான் இங்கிருந்து இறங்கிச் சென்று, \"தாங்கள் தங்கள் துணைவியரை மணவிலக்குச் செய்யவில்லை என அவர்களிடம் தெரிவித்து விடவா?\" என்று கேட்டேன்.\nஅதற்கு அல்லாஹ்வின் தூதர் (ஸல்) அவர்கள், \"ஆம்; நீங்கள் விரும்பினால் (அவ்வாறு செய்யுங்கள்)\" என்றார்கள். அல்லாஹ்வின் தூதர் (ஸல்) அவர்களின் முகத்திலிருந்து கோபம் விலகி, பற்கள் தெரியுமளவிற்குச் சிரிக்கும்வரையிலும் அவர்களிடம் பேசிக் கொண்டேயிருந்தேன். -அல்லாஹ்வின் தூதர் (ஸல்) அவர்கள் மக்களிடையே அழகான பற்கள் உடையவராக இருந்தார்கள்.- பிறகு அல்லாஹ்வின் தூதர் (ஸல்) அவர்கள் (அந்த மாடியறையிலிருந்து) இறங்கினார்கள். நானும் இறங்கினேன்.\nஅல்லாஹ்வின் தூதர் (ஸல்) அவர்கள் அந்தப் பேரீச்ச மரக்கட்டையைத் தமது கரத்தால் பற்றாமலேயே தரையில் நடப்பதைப் போன்று (சாதாரணமாக) நடந்தார்கள். (ஆனால்,) நான் அந்த மரக் கட்டையைப் பிடித்துக்கொண்டே இறங்கினேன். நான், \"அல்லாஹ்வின் தூதரே! நீங்கள் இந்த அறையில் இருபத்தொன்பது நாட்கள் மட்டுமே தங்கியுள்ளீர்கள் (ஆனால், ஒரு மாதம் மனைவியரிடமிருந்து விலகியிருக்கப்போவதாக சத்தியம் செய்திருந்தீர்களே?)!\" என்று கேட்டேன். அதற்கு அவர்கள், \"மாதம் என்பது இருபத்தொன்பது நாட்களாகவும் இருக்கும்\" என்று சொன்னார்கள்.\nபின்னர் நான் பள்ளிவாசலின் தலைவாயிலில் நின்றுகொண்டு உரத்த குரலில், \"அல்லாஹ்வின் தூதர் (ஸல்) அவர்கள் தம் துணைவியரை மணவிலக்குச் செய்யவில்லை\" என்று கூறினேன். அப்போது, \"(சமூக) அமைதி அல்லது அச்சம் குறித்த ஏதேனும் செய்தி அவர்களிடம் வந்தால் அதை (ஆராயாமல்) பரப்பி விடுகின்றனர். அதை இத்தூதரிடமும், தங்களில் அதிகாரமுடையவர்களிடமும் கொண்டு சென்றிருந்தால், அவர்களில் ஆராய்ந்து முடிவெடுப்போர் அதை நன்கறிந்து கொள்வர்\" (4:83) எனும் இந்த வசனம் அருளப்பட்டது. நானே அச்செய்தியை ஆய்வு செய்தவனாக இருந்தேன். மனைவியருக்கு விருப்ப உரிமை அளிப்பது தொடர்பான (33:28) வசனத்தை, வலிமையும் மாட்சிமையுமிக்க அல்லாஹ் அருளினான்.\n\nஅறிவிப்பவர்: உமர் (ரலி), நூல்: முஸ்லிம் (2947)"},
{"index": "117", "header": "நற்பலனைத் தரும் நல்ல பரிந்துரை", "content": "யார் நல்ல பரிந்துரை செய்கிறாரோ அவருக்கு அதில் பங்குண்டு. யார் தீய பரிந்துரை செய்கிறாரோ அவருக்கு அதில் பங்குண்டு. அனைத்துப் பொருட்களின் மீதும் அல்லாஹ் ஆற்றலுடையவனாக இருக்கின்றான். (4:85)\nநபி (ஸல்) அவர்களிடம் இரந்து கேட்போர் எவரேனும் வந்தால் அல்லது அவர்களிடம் (எவரேனும் தமது) தேவையை முறையிட்டால், அவர்கள் (தம் தோழர்களை நோக்கி, \"உங்களால் இவர் போன்றவர்களுக்கு உதவி செய்ய முடியா விட்டாலும் அவர்களுக்கு உதவி செய்யும்படி பிறரிடம்) பரிந்துரை(யாவது) செய்யுங்கள். அதனால் உங்களுக்கும் நற்பலன் வழங்கப்படும்\" என்று கூறுவார்கள். பிறகு, \"அல்லாஹ் தன் தூதருடைய நாவினால் தான் நாடியதைப் பூர்த்தி செய்கிறான்\" என்பார்கள்.\n\nஅறிவிப்பவர்: அபூமூஸா (ரலி), நூல்கள்: புகாரி (1432), முஸ்லிம் (5123)"},
{"index": "118", "header": "நயவஞ்சகர்கள் விசயத்தில் ஏற்பட்ட இரு பிரிவு", "content": "உஹுதுப் போருக்காக நபி (ஸல்) அவர்கள் புறப்பட்டுச் சென்ற போது, அவர்களுடன் புறப்பட்டுச் சென்றவர்களில் சிலர் (நயவஞ்சகர்கள்) திரும்பி வந்து விட்டனர். (இவர்கள் மீது எப்படி நடவடிக்கை எடுப்பது என்பதில்) நபி (ஸல்) அவர்களின் தோழர்கள் இரு பிரிவினராகப் பிரிந்து விட்டார்கள். ஒரு பிரிவினர், \"(திரும்பி ஓடியவர்களைக்) கொன்று விடுவோம்\" என்றும், மற்றொரு பிரிவினர், \"அவர்களை நாம் கொலை செய்யக்கூடாது\" என்றும் கூறினர். (அவர்கள் கருத்து வேறுபாடு கொண்டு பிரிந்தனர்.) அப்போது பின்வரும் வசனம் இறங்கியது:\nநயவஞ்சகர்கள் விஷயத்தில் நீங்கள் இரு பிரிவினராக இருக்க உங்களுக்கு என்ன நேர்ந்தது? அவர்கள் செய்தவற்றின் காரணமாக அவர்களை அல்லாஹ் புரட்டி விட்டான். அல்லாஹ், யாரை வழிகேட்டில் விட்டுவிட்டானோ அவனுக்கு நேர்வழி காட்ட விரும்புகிறீர்களா? அல்லாஹ் யாரை வழிகேட்டில் விட்டுவிட்டானோ அவனுக்கு எந்த வழியையும் நீர் காணமாட்டீர். (அல்குர்ஆன் 4:88)\n\nஅறிவிப்பவர்: ஸைத் பின் ஸாபித் (ரலி), நூல்கள்: புகாரி (4050), முஸ்லிம் (5358)"},
{"index": "119", "header": "கொலைக் குற்றம் தொடர்பாக இறங்கிய இறுதி வசனம்", "content": "யார் இறைநம்பிக்கையாளரை வேண்டுமென்றே கொலை செய்கிறானோ அவனது கூலி நரகமாகும். அதில் அவன் நிரந்தரமாக இருப்பான். அவன்மீது அல்லாஹ் கோபம் கொண்டான். மேலும் அவனைச் சபித்து விட்டான். அவனுக்குக் கடும் வேதனையையும் தயார்படுத்தி விட்டான். (4:93)\nஇவ்வசனம் (இராக்கைச் சேர்ந்த) கூஃபாவாசிகள் (அதன் சட்டம் மாற்றப்பட்டு விட்டதா இல்லையா என்பது தொடர்பாகக்) கருத்து வேறுபாடு கொண்டிருந்த வசனமாகும். நான் இந்த வசனம் குறித்துக் கேட்பதற்காக இப்னு அப்பாஸ் (ரலி) அவர்களிடம் சென்று இதைப்பற்றிக் கேட்டேன். அவர்கள், \"யார் இறைநம்பிக்கையாளரை வேண்டுமென்றே கொலை செய்கிறானோ அவனது கூலி நரகமாகும்\" எனும் இந்த (4:93) வசனம் இறங்கியது. இதுதான் (இதுதொடர்பாக) இறங்கிய கடைசி வசனமாகும்; இதை எதுவும் மாற்றவில்லை\" என்று கூறினார்கள்.\n\nஅறிவிப்பவர்: ஸயீத் பின் ஜுபைர், நூல்கள்: புகாரி (4590), முஸ்லிம் (5753)"},
{"index": "120", "header": "தெளிவுபடுத்திக் கொள்வது கட்டாயம்", "content": "இப்னு அப்பாஸ் (ரலி) அவர்கள் 4:94 வசனம் குறித்துக் கூறியதாவது:\nஒரு மனிதர் தனது சிறு ஆட்டு மந்தையுடன் இருந்தார். அவ்வழியே (ஒரு படைப் பிரிவில் வந்த) முஸ்லிம்கள் அவரை கண்டனர். அவர், அஸ்ஸலாமு அலைக்கும் என்று கூறினார். ஆனால் அவர்கள் அவரைக் கொன்றுவிட்டனர். மேலும் அவரது ஆட்டுமந்தையையும் எடுத்துக் கொண்டனர். அப்போது இதுதொடர்பாக \"இறைநம்பிக்கை கொண்டோரே! நீங்கள் அல்லாஹ்வின் பாதையில் சென்றால் (எதிரி யார் என்பதை) தெளிவுபடுத்திக் கொள்ளுங்கள்! உங்களுக்கு ஸலாம் கூறுபவரிடம், இவ்வுலக வாழ்வின் செல்வத்தை அடைவதற்காக \"நீ இறைநம்பிக்கையாளன் இல்லை\" என்று கூறி(த் தாக்கி)விடாதீர்கள்!\" என்ற (4:94) வசனத்தை அல்லாஹ் அருளினான்.\n(இவ்வசனத்தில் கூறப்படும் 'இவ்வுலக வாழ்வின் செல்வம்' என்பது) அந்த ஆட்டு மந்தைதான்.\nநூல்கள்: புகாரி (4591), முஸ்லிம் (5759)"},
{"index": "121", "header": "தகுந்த காரணம் இருந்து போருக்குச் செல்லாதவர்கள்மீது குற்றமில்லை", "content": "\"இறைநம்பிக்கையாளர்களில் எவ்விதத் தடங்கலுமின்றி (போருக்குச் செல்லாது) ஊரில் தங்கியிருப்போரும், தமது செல்வங்களாலும் உயிர்களாலும் அல்லாஹ்வின் பாதையில் போரிடுவோரும் சமமாக மாட்டார்கள்\" எனும் (4:95) இறை வசனம், பத்ருப் போருக்குச் செல்லாதவர்களையும் அதில் கலந்து கொள்ளச் சென்றவர்களையும் குறிப்பிடுகின்றது.\n\nஅறிவிப்பவர்: இப்னு அப்பாஸ் (ரலி), நூல்கள்: புகாரி (3954), திர்மிதீ (2958)\n\nநான் மர்வான் பின் ஹகமைப் பள்ளிவாசலில் பார்த்தேன். நான் அவரிடம் சென்று அவரருகில் அமர்ந்து கொண்டேன். அப்போது அவர் எங்களுக்கு அறிவித்தார்: ஸைத் பின் சாபித் (ரலி) அவர்கள் என்னிடம் தெரிவித்தார்கள்: அல்லாஹ்வின் தூதர் (ஸல்) அவர்கள் எனக்கு, \"இறைநம்பிக்கையாளர்களில் (போருக்குச் செல்லாது) ஊரில் தங்கியிருப்போரும், தமது செல்வங்களாலும் உயிர்களாலும் அல்லாஹ்வின் பாதையில் போரிடுவோரும் சமமாக மாட்டார்கள்\" எனும் (4:95) இறைவசனத்தை ஓதிக் காட்டினார்கள். அதை நபி (ஸல்) அவர்கள் எனக்கு ஓதிக் காட்டிக் கொண்டிருந்தபோது அவர்களிடம் அப்துல்லாஹ் பின் உம்மி மக்தூம் (ரலி) அவர்கள் வந்து, \"அல்லாஹ்வின் தூதரே! என்னால் அறப் போரில் கலந்து கொள்ள முடியுமென்றால் நான் அறப் போரில் பங்கெடுத்திருப்பேன்\" என்று கூறினார்கள். அவர் கண்பார்வையற்ற மனிதராக இருந்தார். அப்போது அல்லாஹ், தன் தூதருக்கு (இறைச் செய்தியை) அருளினான். நபி (ஸல்) அவர்களின் தொடை அப்போது என் தொடையின் மீதிருந்தது. (இறைச் செய்தி வரத் தொடங்கிய காரணத்தால்) அது என்மீது கடுமையாக (அழுத்த) ஆரம்பித்தது. எந்த அளவிற்கென்றால் நான் என் தொடை நசுங்கிவிடும் என்று அஞ்சினேன். பிறகு அவர்களுக்கு (இந்நிலை நீக்கப்பட்டு) எளிதாக்கப்பட்டது. அப்போது அல்லாஹ், \"எவ்விதத் தடங்கலுமின்றி (ஊரில் தங்கியிருப்போர்)\" எனும் வாசகத்தை (மேற்கண்ட வசனத்துடன் சேர்த்து) அருளியிருந்தான்.\n\nஅறிவிப்பவர்: ஸஹ்ல் பின் ஸஅத் (ரலி), நூல்கள்:புகாரி (2832), திர்மிதீ (2959)"},
{"index": "122", "header": "தமக்குத் தாமே அநீதி இழைத்தவர்கள் யார்?", "content": "(நபியவர்களின் காலத்தில்) சில முஸ்லிம்கள் இணைவைப்பாளர்களுடன் இருந்தனர். அவர்கள், (பத்ருப் போரில்) இறைத் தூதர் (ஸல்) அவர்களுக்கெதிராக இணைவைப்பாளர்களின் கூட்டத்தை அதிகப்படுத்திக் காட்டினர். எய்யப்படும் அம்பு (முஸ்லிம்கள் அணியிலிருந்து அவர்களை நோக்கிச்) செல்லும். அது அவர்களில் ஒருவரைத் தாக்கிக் கொன்றுவிடும். அல்லது (வாளால்) அடிவாங்கிப் பலியாவார். (இதுதொடர்பாகவே) அல்லாஹ், \"தமக்குத்தாமே அநியாயம் செய்து கொண்டோரின் உயிர்களை வானவர்கள் கைப்பற்றும்போது, \"நீங்கள் எந்நிலையில் இருந்தீர்கள்?\" என்று கேட்பார்கள். \"நாங்கள் பூமியில் பலவீனமாக்கப்பட்டவர்களாக இருந்தோம்\" என்று அவர்கள் கூறுவார்கள். \"அல்லாஹ்வின் பூமி விரிந்து பரந்ததாக இல்லையா? அதில் நீங்கள் ஹிஜ்ரத் செய்திருக்கலாமல்லவா?\" என்று (வானவர்கள்) கேட்பார்கள். இத்தகையோரின் தங்குமிடம் நரகமாகும். சேருமிடத்தில் அது கெட்டது\" எனும் (04:97) வசனத்தை அருளினான்.\n\nஅறிவிப்பவர்: இப்னு அப்பாஸ்(ரலி), நூல்கள்: புகாரி(7085), நஸாயீ- குப்ரா(11054)"},
{"index": "123", "header": "ஹிஜ்ரத் செய்வதிலிருந்து விலக்களிக்கப்பட்டோர்", "content": "எவ்வித சூழ்ச்சியும் செய்ய இயலாத, எந்த வழியும் அறியாத பலவீனமான ஆண்கள், பெண்கள், குழந்தைகள் ஆகியோரைத் தவிர! அவர்களை அல்லாஹ் மன்னிப்பான். அல்லாஹ் பிழை பொறுப்பவனாகவும், மன்னிப்புமிக்கவனாகவும் இருக்கிறான். (4:98, 99)\nஇவ்வசனம் மக்காவிலிருந்து மதீனாவிற்கு ஹிஜ்ரத் செய்ய இயலாத பலவீனமானவர்கள் விஷயத்தில் அருளப்பட்டதாகும்.\nஇப்னு அப்பாஸ் (ரலி) அவர்கள், \"எவ்வித சூழ்ச்சியும் செய்ய இயலாத, எந்த வழியும் அறியாத பலவீனமான ஆண்கள், பெண்கள், குழந்தைகள் ஆகியோரைத் தவிர\" எனும் (4:98) இறைவசனத்தை ஓதிவிட்டு, (ஹிஜ்ரத் செய்ய இயலாததால்) அல்லாஹ் மன்னிப்பளித்த (பலவீனமான)வர்களில் நானும், என் தாயாரும் இருந்தோம் என்று கூறினார்கள்.\n\nஅறிவிப்பவர்: இப்னு அபீ முலைக்கா, நூல்: புகாரி (4588)"},
{"index": "124", "header": "பயணத்தில் தொழுகையைச் சுருக்கிக் கொள்ளும் சலுகை", "content": "நான், உமர் பின் அல்கத்தாப் (ரலி) அவர்களிடம் \"பூமியில் பயணம் செய்யும்போது இறைமறுப்பாளர்கள் உங்களைத் தாக்கி விடுவார்கள் என்று நீங்கள் பயந்தால், தொழுகையை சுருக்கிக் கொள்வது உங்கள் மீது குற்றமில்லை\" (4:101) என்றுதானே அல்லாஹ் கூறுகின்றான். தற்போது மக்களுக்குப் பாதுகாப்பு ஏற்பட்டுவிட்டதே? என்று கேட்டேன். அதற்கு உமர் (ரலி) அவர்கள் (பின்வருமாறு) கூறினார்கள்: உங்களுக்கு ஏற்பட்ட வியப்பு எனக்கும் ஏற்பட்டது. எனவே, இதுகுறித்து நான் அல்லாஹ்வின் தூதர் (ஸல்) அவர்களிடம் வினவினேன். அப்போது \"(இது) அல்லாஹ் உங்களுக்கு வழங்கிய கொடை (சலுகை) ஆகும். அவனது கொடையை ஏற்றுக் கொள்ளுங்கள்\" என அல்லாஹ்வின் தூதர் (ஸல்) அவர்கள் பதிலளித்தார்கள்.\n\nஅறிவிப்பவர்: இப்னு அபீ முலைக்கா, நூல்: புகாரி (4588)"},
{"index": "125", "header": "பாவ மன்னிப்புக் கோரினால் அல்லாஹ் மன்னிப்பான்", "content": "\"எந்தவொரு முஸ்லிமும் ஒரு பாவத்தைச் செய்து, பின்னர் உளூச் செய்து இரண்டு ரக்அத்கள் தொழுது, அந்தப் பாவத்திற்காக அல்லாஹ்விடம் பாவ மன்னிப்புத் தேடினால் அவரை அல்லாஹ் மன்னிக்காமல் இருக்க மாட்டான்\" என்று நபிகளார் சொல்லிவிட்டு, \"யார் தீமை செய்துவிட்டு, அல்லது தனக்குத் தானே அநியாயம் செய்துவிட்டு, பிறகு அல்லாஹ்விடம் பாவ மன்னிப்புக் கோருகிறாரோ அவர் அல்லாஹ்வை மன்னிப்புமிக்கவனாகவும், நிகரிலா அன்பாளனாகவும் காண்பார்\" என்ற (4:110) வசனத்தையும், \"அவர்கள் மானக்கேடானதைச் செய்தாலோ, அல்லது தமக்குத் தாமே அநியாயம் செய்து கொண்டாலோ, அல்லாஹ்வை நினைத்துத் தமது பாவங்களுக்காக மன்னிப்புக் கோருவார்கள். பாவங்களை மன்னிப்பவன் அல்லாஹ்வைத் தவிர வேறு யார்? அவர்கள் தெரிந்து கொண்டே, தாங்கள் செய்தவற்றில் நிலைத்திருக்க மாட்டார்கள்\" என்ற (3:135) வசனத்தையும் ஓதினார்கள்.\n\nஅறிவிப்பவர்: அலீ (ரலி), நூல்: அஹ்மத் (53)"},
{"index": "126", "header": "ஒவ்வொரு துன்பமும் பாவப் பரிகாரமே!", "content": "\"தீமை செய்பவனுக்கு அதற்கான தண்டனை வழங்கப்படும்\" (4:123) எனும் வசனம் அருளப்பட்டபோது, அது முஸ்லிம்களுக்குக் கடும் கவலையை ஏற்படுத்தியது. அப்போது அல்லாஹ்வின் தூதர் (ஸல்) அவர்கள், \"(நற்செயல்களில்) நடுநிலையாகச் செயல்படுங்கள்; சரியானதைச் செய்யுங்கள். ஏனெனில், கால் இடறி(க் காயமடைவது), அல்லது முள் தைப்பது உள்பட ஒரு முஸ்லிமுக்கு ஏற்படும் ஒவ்வொரு துன்பமும் அவருக்குப் பாவப் பரிகாரமாகவே அமையும்\" என்று கூறினார்கள்.\n\nஅறிவிப்பவர்: அபூஹுரைரா (ரலி), நூல்: முஸ்லிம் (5030)"},
{"index": "127", "header": "நபிகள் நாயகமும் அல்லாஹ்வின் உற்ற நண்பர்", "content": "இப்ராஹீமை, அல்லாஹ் உற்ற நண்பராக எடுத்துக் கொண்டான். (4:125)\nஇப்ராஹீம் நபியவர்களை அல்லாஹ் உற்ற நண்பராக எடுத்துக் கொண்டதைப் போல் இறுதித் தூதர் முஹம்மது (ஸல்) அவர்களையும் உற்ற நண்பராக எடுத்துக் கொண்டான். இதற்குப் பின்வரும் நபிமொழி சான்றாகும்.\nநபி (ஸல்) அவர்கள் இறப்பதற்கு ஐந்து நாட்களுக்கு முன் \"உங்களில் ஒருவர் என் (தேவைகளுக்காக நான் அணுகும்) உற்ற தோழராக இருப்பதிலிருந்து (விலகி) நான் அல்லாஹ்வையே சார்ந்திருக்கிறேன். ஏனெனில், உயர்வுக்குரிய அல்லாஹ் இப்ராஹீம் (அலை) அவர்களை உற்ற நண்பராக எடுத்துக் கொண்டதைப் போன்று என்னையும் உற்ற நண்பராக எடுத்துக் கொண்டான். நான் என் சமுதாயத்தாருள் ஒருவரை என் உற்ற தோழராக ஆக்கிக் கொள்வதாயிருந்தால் அபூபக்ர் அவர்களையே என் உற்ற தோழராக ஆக்கிக் கொண்டிருப்பேன். அறிந்து கொள்ளுங்கள்! உங்களுக்கு முன்னிருந்த (சமுதாயத்த)வர்கள் தங்களுடைய நபிமார்கள் மற்றும் சான்றோர்களின் அடக்கத் தலங்களை வழிபாட்டுத் தலங்களாக ஆக்கிக் கொண்டார்கள். எச்சரிக்கை! நீங்கள் அடக்கத் தலங்களை வழிபாட்டுத் தலங்களாக ஆக்கி விடாதீர்கள். அவ்வாறு செய்ய வேண்டாம் என்று உங்களுக்கு நான் தடை விதிக்கிறேன்\" என்று கூறுவதை நான் கேட்டேன்.\n\nஅறிவிப்பவர்: ஜுன்துப் (ரலி), நூல்: முஸ்லிம் (5030)"},
{"index": "128", "header": "அநாதைகளுக்கு அநீதி இழைக்கக் கூடாது", "content": "(நபியே!) பெண்களைப் பற்றி உம்மிடம் விளக்கம் கேட்கின்றனர். \"அவர்களைப் பற்றி அல்லாஹ் உங்களுக்கு விளக்குவான்\" என்று கூறுவீராக! மேலும், அநாதைப் பெண்களுக்கென (திருமணக் கொடையாக) விதிக்கப்பட்டதை அவர்களுக்கு வழங்காமல் அவர்களை நீங்கள் மணமுடிக்க விரும்புவது பற்றியும், சிறுவர்களில் பலவீனமானவர்கள் பற்றியும், அநாதைகள் விஷயத்தில் நீங்கள் நீதியை நிலைநாட்ட வேண்டும் என்பது பற்றியும் இவ்வேதத்தில் (முன்னரே) உங்களுக்கு எடுத்துரைக்கப்பட்டுள்ளது. நீங்கள் எந்த நன்மையைச் செய்தாலும் அதை அல்லாஹ் நன்கறிபவனாக இருக்கிறான். (4:127)\n\"இவ்வேதத்தில் (முன்னரே) உங்களுக்கு எடுத்துரைக்கப்பட்டுள்ளது\" என்று இவ்வசனத்தில் அல்லாஹ் கூறியுள்ளான்.\nஅநாதைப் பெண்கள் தொடர்பாக 4:3 வசனத்தில் அல்லாஹ் எடுத்துக் கூறியுள்ளான். மேலும் தந்தையை இழந்து அநாதைகளாகும் குழந்தைகளுக்குத் தந்தையின் சொத்திலிருந்து முறையான பங்கீடு வழங்கப்பட வேண்டும் என்பதற்காகவே வாரிசுரிமை தொடர்பாகப் பேசும் 4:11 வசனம் அருளப்பட்டது.\n(நபியே!) பெண்களைப் பற்றி உம்மிடம் விளக்கம் கேட்கின்றனர். \"அவர்களைப் பற்றி அல்லாஹ் உங்களுக்கு விளக்குவான்\" என்று கூறுவீராக!.... எனும் (4:127) இறைவசனம், ஓர் அநாதைப் பெண்ணைக் குறிக்கிறது. அவள் ஒரு மனிதரின் பாதுகாப்பில், அவரது சொத்தில் பங்காளியாக இருந்து வருவாள். இந்நிலையில், அவளைத் தாமும் மணந்து கொள்ள விரும்ப மாட்டார். பிறருக்கு அவளை மணமுடித்துக் கொடுத்துத் தம் சொத்தில் அவர் தலையிடுவதையும் விரும்ப மாட்டார். (இவ்வாறு) தம்மிடம் அவளை முடக்கி வைத்துக் கொள்வார். அல்லாஹ் இதற்குத் தடை விதித்தான்.\n\nஅறிவிப்பவர்: ஆயிஷா (ரலி), நூல்கள்: புகாரி (5131), முஸ்லிம் (5746)"},
{"index": "129", "header": "கணவன், மனைவிக்கிடையில் சமாதானத்தைக் கடைப்பிடித்தல்", "content": "ஒரு பெண் ஒருவருடைய மனைவியாக இருந்து வருகிறாள். (அவளது முதுமை, நோய் போன்ற காரணத்தினால்) அவளை அவருக்குப் பிடிக்காமல் போய் விடுகிறது; அவளை மணவிலக்குச் செய்துவிட்டு மற்றொருத்தியை மணமுடிக்கவும் அவர் விரும்புகிறார். (இந்நிலையில்) அவள் என்னை (மனைவியாக) இருக்க விடுங்கள்; என்னை மணவிலக்குச் செய்து விடாதீர்கள். பின்னர் (வேண்டுமானால்) மற்றொரு பெண்ணை மணந்து கொள்ளுங்கள். எனக்காகச் செலவழிப்பதிலிருந்தும், இரவைப் பகிர்ந்தளிப்பதிலிருந்தும் நீங்கள் விலகிக் கொள்ளலாம் என்று தம் கணவரிடம் கூறுகிறாள். இதையே இவ்வசனம் கூறுகிறது: \"ஒரு பெண், தனது கணவனிடமிருந்து வெறுப்போ அல்லது புறக்கணிப்போ ஏற்படுமெனப் பயந்தால் அவ்விருவரும் தமக்கிடையே சிறந்த முறையில் சமாதானம் செய்துகொள்வது அவர்கள் மீது குற்றமில்லை. சமாதானமே சிறந்தது. (4:128)\n\nஅறிவிப்பவர்: ஆயிஷா (ரலி), நூல்கள்: புகாரி (5206), முஸ்லிம் (5750)"},
{"index": "130", "header": "நயவஞ்சகர்களின் இறை நினைவு", "content": "அவர்கள் மிகக் குறைவாகவே தவிர அல்லாஹ்வை நினைப்பதில்லை. (4:142)\nநான் பஸ்ரா நகரில் தமது இல்லத்திலிருந்த அனஸ் பின் மாலிக் (ரலி) அவர்களிடம் லுஹ்ர் தொழுதுவிட்டுச் சென்றேன். -அன்னாரின் இல்லம் பள்ளிவாசலுக்குப் பக்கத்தில் இருந்தது- நாங்கள் அவர்களிடம் சென்றபோது \"நீங்கள் அஸ்ர் தொழுது விட்டீர்களா?\" என்று கேட்டார்கள். அதற்கு நாங்கள், \"(இல்லை) நாங்கள் இப்போதுதான் லுஹ்ர் தொழுதுவிட்டு வருகிறோம்\" என்று அவர்களிடம் சொன்னோம். அனஸ் (ரலி) அவர்கள், \"அவ்வாறாயின் நீங்கள் அஸ்ர் தொழுங்கள்\" என்றார்கள். உடனே நாங்கள் எழுந்து (அஸ்ர்) தொழுதோம். நாங்கள் தொழுது முடித்ததும் அனஸ் (ரலி) அவர்கள், \"இதுதான் நயவஞ்சகனின் தொழுகையாகும். அவன் சூரியனை எதிர்பார்த்துக் கொண்டு அமர்ந்திருப்பான். சூரியன் (சரியாக) ஷைத்தானின் இரு கொம்புகளுக்கிடையே (உதயமாகி அல்லது மறைந்து) வரும்போது அவன் (அவசர அவசரமாகக் கோழி கொத்துவதைப் போன்று) நான்கு கொத்து கொத்துவான். அவன் அதில் மிகக் குறைவாகவே இறைவனை நினைவு கூருவான்\" என அல்லாஹ்வின் தூதர் (ஸல்) அவர்கள் கூறியதை நான் செவிமடுத்துள்ளேன் என்றார்கள்.\n\nஅறிவிப்பவர்: அலாவு பின் அப்துர்ரஹ்மான், நூல்கள்: முஸ்லிம் (1097), திர்மிதீ(148), அபூதாவுத் (350), அஹ்மத்(11561)"},
{"index": "131", "header": "தத்தளிக்கும் நயவஞ்சகர்கள்", "content": "இவர்களுடனும் இல்லை; அவர்களுடனும் இல்லை. இதற்கிடையில் அவர்கள் தத்தளித்துக் கொண்டிருக்கின்றனர். யாரை அல்லாஹ் வழிகேட்டில் விட்டுவிட்டானோ அவனுக்கு எந்த வழியையும் நீர் காண மாட்டீர். (4:143)\nநபி (ஸல்) அவர்கள் கூறினார்கள்:\nநயவஞ்சகனின் நிலை இரு கிடாக்களிடையே சுற்றிவரும் பெட்டை ஆட்டின் நிலையைப் போன்றதாகும். ஒரு முறை இதனிடம் செல்கிறது; மறுமுறை அதனிடம் செல்கிறது.\n\nஅறிவிப்பவர்: இப்னு உமர் (ரலி), நூல்: முஸ்லிம் (5369)"},
{"index": "132", "header": "கெட்ட வார்த்தையைப் பகிரங்கமாகக் கூறுதல்", "content": "அநியாயம் செய்யப்பட்டவரைத் தவிர (மற்றவர்கள்) கெட்ட வார்த்தையைப் பகிரங்கமாகக் கூறுவதை அல்லாஹ் விரும்ப மாட்டான். அல்லாஹ் செவியுறுபவனாகவும் நன்கறிந்தவனாகவும் இருக்கிறான். (4:148)\nஅல்லாஹ்வின் தூதர் (ஸல்) அவர்கள் கூறினார்கள்:\nஒருவரையொருவர் ஏசிக் கொள்ளும் இருவரில் முதலில் ஏச ஆரம்பித்தவரையே குற்றம் சாரும்; அநீதிக்குள்ளானவர் வரம்பு மீறாத வரை!\n\nஅறிவிப்பவர்: அபூஹுரைரா (ரலி), நூல்கள்: முஸ்லிம் (5446), அஹ்மத் (6907)"},
{"index": "133", "header": "ஈஸா நபி வானத்திலிருந்து உலகிற்கு இறக்கப்படுதல்", "content": "அவர் இறப்பதற்கு முன்னர், வேதமுடையோர் எவரும் அவரை நம்பிக்கை கொள்ளாமல் இருக்க மாட்டார்கள். அவர் மறுமை நாளில் அவர்களுக்குச் சாட்சியாக இருப்பார். (4:159)\nஈஸா (அலை) அவர்களை அல்லாஹ் உயிருடன் விண்ணுலகிற்கு உயர்த்திக் கொண்டான் என 3:55, 4:158 ஆகிய வசனங்கள் குறிப்பிடுகின்றன. உலக அழிவு நாளுக்கு முன்னர் ஈஸா (அலை) அவர்கள் இவ்வுலகிற்கு மீண்டும் இறக்கப்படுவார்கள். அப்போது உலகில் வாழும் வேதமுடையோர், ஈஸா (அலை) அவர்களை நம்பிக்கை கொள்ள வேண்டிய முறைப்படி நம்பிக்கை கொள்வார்கள் என்பதை இந்த (4:159) வசனம் குறிப்பிடுகிறது. பின்வரும் நபிமொழியும் ஈஸா (அலை) அவர்கள் விண்ணிலிருந்து இவ்வுலகிற்கு இறக்கப்படுவதைப் பற்றி எடுத்துரைக்கிறது.\nஅல்லாஹ்வின் தூதர் (ஸல்) அவர்கள் கூறினார்கள்:\nஎன் உயிரைத் தன் கையில் வைத்திருப்பவன் மீது சத்தியமாக! விரைவில் (உலக அழிவுக்கு முன்) மர்யமின் மைந்தர் உங்களிடையே நேர்மையாகத் தீர்ப்பளிக்கும் நீதிபதியாக இறங்கவிருக்கிறார். அவர் சிலுவையை உடைப்பார்; பன்றியைக் கொல்வார்; ஜிஸ்யா (எனும் காப்பு) வரியை வாங்க மறுப்பார்; (இஸ்லாம் ஒன்றையே மக்களிடமிருந்து ஏற்பார்.) செல்வம் (பெருகி) வழிந்தோடும். எந்த அளவுக்கென்றால் அதை வாங்கிக் கொள்பவர் எவரும் இருக்க மாட்டார். அந்த நேரத்தில், ஒரேயொரு ஸஜ்தா (எனும் சிரவணக்கம்) இந்த உலகத்தையும், அதிலுள்ளவற்றையும் விடச் சிறந்ததாக (மக்களின் பார்வையில்) ஆகிவிடும்.\nஇந்த நபிமொழியை அறிவித்து விட்டு அபூஹுரைரா (ரலி) அவர்கள், \"அவர் இறப்பதற்கு முன்னர், வேதமுடையோர் எவரும் அவரை நம்பிக்கை கொள்ளாமல் இருக்க மாட்டார்கள். அவர் மறுமை நாளில் அவர்களுக்குச் சாட்சியாக இருப்பார்\" (4:159) என்னும் வசனத்தை நீங்கள் விரும்பினால் ஓதிக் கொள்ளுங்கள் என்று கூறினார்கள்.\n\nஅறிவிப்பவர்: அபூஹுரைரா (ரலி), நூல்: புகாரி (3448), முஸ்லிம் (242)"},
{"index": "134", "header": "அல்லாஹ்விடம் நேரடியாகப் பேசிய மூஸா நபி", "content": "மூஸாவிடம் உறுதியாக அல்லாஹ் பேசியுள்ளான். (4:164)\nபூமியில் இருந்த மூஸா (அலை) அவர்களிடம், அல்லாஹ் வானிலிருந்து நேரடியாகப் பேசியுள்ளான். இது மூஸா (அலை) அவர்களுக்குள்ள தனிச் சிறப்பாகும். இக்கருத்து பின்வரும் நபிமொழியிலும் இடம்பெற்றுள்ளது.\nஅல்லாஹ்வின் தூதர் (ஸல்) அவர்கள் கூறினார்கள்:\nஆதம் (அலை) அவர்களும் மூசா (அலை) அவர்களும் தர்க்கம் செய்து கொண்டார்கள். மூசா (அலை) அவர்கள், \"ஆதம் அவர்களே! எங்கள் தந்தையான நீங்கள் (உங்கள் பாவத்தின் காரணத்தால்) எங்களை இழப்புக்குள்ளாக்கி விட்டீர்கள்; சொர்க்கத்திலிருந்து எங்களை வெளியேற்றி விட்டீர்கள்\" என்று சொன்னார்கள்.\nஅதற்கு மூசாவிடம் ஆதம் (அலை) அவர்கள், \"நீர்தான் மூசாவா? அல்லாஹ், தன்னுடன் உரையாடுவதற்கு உம்மையே தேர்ந்தெடுத்தான்; அவன் தனது கையால் உமக்காக (வேதத்தை) எழுதினான். (இத்தகைய) நீங்கள், அல்லாஹ் என்னைப் படைப்பதற்கு நாற்பது ஆண்டுகளுக்கு முன்பே என்மீது அவன் விதித்திருந்த ஒரு விஷயத்திற்காக என்னைப் பழிக்கின்றீர்களா?\" என்று கேட்டார்கள்.\n(இந்தப் பதில் மூலம்) மூசா (அலை) அவர்களை ஆதம் (அலை) அவர்கள் தோற்கடித்து விட்டார்கள்; தோற்கடித்து விட்டார்கள்\" என (இரண்டு முறை) அல்லாஹ்வின் தூதர் (ஸல்) அவர்கள் கூறினார்கள்.\n\nஅறிவிப்பவர்: அபூஹுரைரா (ரலி), நூல்கள்: முஸ்லிம் (5157), புகாரி (7440)\n\nமூஸா நபி அல்லாஹ்விடம் நேரடியாக உரையாடியவர் என்ற கருத்து புகாரி 3409, 4476, 6565, 7410, 7510 ஆகிய ஹதீஸ்களிலும் இடம்பெற்றுள்ளது."},
{"index": "135", "header": "ஈஸா நபி இறைவனின் அடியாரும், தூதரும் ஆவார்", "content": "வேதமுடையோரே! உங்கள் மார்க்கத்தில் எல்லை மீறாதீர்கள்! அல்லாஹ்வின் மீது உண்மையே கூறுங்கள்! மர்யமின் மகன் ஈஸா எனும் மஸீஹ் அல்லாஹ்வின் தூதரும் அவனது வார்த்தையுமாவார். அந்த வார்த்தையை அவன் மர்யமிடம் போட்டான். அவர் அவனிடமிருந்துள்ள உயிரும் ஆவார். எனவே, அல்லாஹ்வையும் அவனது தூதர்களையும் நம்பிக்கை கொள்ளுங்கள்! \"மூன்று (கடவுள்)\" என்று கூறாதீர்கள்! விலகிக் கொள்ளுங்கள்! (அதுவே) உங்களுக்குச் சிறந்தது. அல்லாஹ் மட்டுமே ஒரே கடவுள். தனக்கு மகனை ஏற்படுத்திக் கொள்வதை விட்டும் அவன் தூயவன். வானங்களில் உள்ளவையும் பூமியில் உள்ளவையும் அவனுக்கே உரியவை. பொறுப்பேற்க அல்லாஹ்வே போதுமானவன். (4:171)\nநபி (ஸல்) அவர்கள், \"கிறிஸ்தவர்கள் மர்யமின் மைந்தர் ஈசாவை (அளவுக்கு மீறிப் புகழ்ந்து கடவுள் நிலைக்கு) உயர்த்தி விட்டதைப் போல் நீங்கள் என்னை உயர்த்தி விடாதீர்கள். ஏனெனில், நான் அல்லாஹ்வின் அடியான் தான். (அப்படி ஏதாவது என்னைப் பற்றிச் சொல்வதாயிருந்தால்) 'அல்லாஹ்வின் அடியார்' என்றும், 'அல்லாஹ்வின் தூதர்' என்றும் சொல்லுங்கள்\" என்று கூறினார்கள் என மிம்பரின் (உரை மேடை) மீதிருந்தபடி உமர் (ரலி) அவர்கள் சொல்ல நான் கேட்டிருக்கிறேன்\n\nஅறிவிப்பவர்: இப்னு அப்பாஸ் (ரலி), நூல்கள்: புகாரி (3445), அஹ்மத் (149)\n\nநபி (ஸல்) அவர்கள் கூறினார்கள்:\n'வணக்கத்திற்குரியவன் அல்லாஹ்வைத் தவிர வேறு யாருமில்லை' என்றும், 'முஹம்மது அல்லாஹ்வின் அடியாரும் அவனுடைய தூதரும் ஆவார்' என்றும் 'ஈஸா (அலை) அவர்கள் அல்லாஹ்வின் அடியாரும் அவனுடைய தூதரும் ஆவார்' என்றும், 'அல்லாஹ் மர்யமை நோக்கிச் சொன்ன (ஆகுக!' என்னும்) ஒரேயொரு சொல்(லால் பிறந்தவர்)' என்றும், 'அவனிடமிருந்து (ஊதப்பட்ட) ஓர் உயிர்' என்றும், 'சொர்க்கம் (இருப்பது) உண்மைதான்' என்றும், 'நரகம் (இருப்பது) உண்மைதான்' என்றும் எவர் (சொல்லால் உரைத்து, உள்ளத்தால் நம்பி) உறுதிமொழி கூறுகின்றாரோ அவரை அல்லாஹ் அவரது செயல்களுக்கேற்ப சொர்க்கத்தில் புகுத்துவான்.\n\nஅறிவிப்பவர்: உபாதா (ரலி), நூல்கள்: புகாரி (3435), முஸ்லிம் (46)"},
{"index": "136", "header": "கலாலா சட்டம் தொடர்பான இறுதி வசனம்", "content": "மகன், மகனுடைய மகன் என்ற கிளை வாரிசுகளும், தந்தையும் இல்லாதவர்கள் \"கலாலா\" எனப்படுவர். இத்தகையோர் மரணித்தால் அவர்கள் விட்டுச் செல்லும் சொத்துகளில் அவரது சகோதர, சகோதரிகளுக்கு வாரிசுரிமை ஏற்படும்.\nகலாலா தொடர்பான சட்டங்கள் 4:12 வசனத்திலும், 4:176 வசனத்திலும் கூறப்படுள்ளன. 4:176 வசனமே கலாலா தொடர்பாக இறங்கிய இறுதி வசனம் ஆகும்.\nபராஉ (ரலி) அவர்கள் கூறியதாவது:\nமுழுமையான வடிவில் அருளப்பட்ட இறுதி அத்தியாயம், 'பராஅத்' (எனும் 9வது அத்தியாயமான 'அத்தவ்பா') ஆகும். (கலாலா தொடர்பாக) கடைசியாக அருளப்பட்ட அத்தியாயப் பகுதி 'அந்நிஸா'வின் இறுதிப் பகுதியாகும். அந்த வசனம் வருமாறு:\n(நபியே!) கலாலா பற்றி உம்மிடம் விளக்கம் கேட்கின்றனர். \"அல்லாஹ் உங்களுக்கு விளக்குகிறான்\" எனக் கூறுவீராக!... (4:176.)\n\nஅறிவிப்பவர்: பரா (ரலி), நூல்கள்: புகாரி (4364), முஸ்லிம் (3036)\n\nஜாபிர் பின் அப்தில்லாஹ் (ரலி) அவர்கள் கூறியதாவது:\nநான் நோயுற்றிருந்தேன். அப்போது அல்லாஹ்வின் தூதர் (ஸல்) அவர்களும், அபூபக்ர் (ரலி) அவர்களும் நடந்தே வந்து என்னை உடல்நலம் விசாரித்தார்கள். அப்போது எனக்கு மயக்கமேற்பட்டது. பின்னர் அல்லாஹ்வின் தூதர் (ஸல்) அவர்கள் அங்கத் தூய்மை (உளூ) செய்துவிட்டு எஞ்சிய தண்ணீரை என்மீது ஊற்றினார்கள். உடனே நான் மயக்கம் தெளிந்(து கண் விழித்)தேன். அப்போது நான், \"அல்லாஹ்வின் தூதரே! என் செல்வத்தின் விஷயத்தில் நான் என்ன முடிவு செய்ய வேண்டும்?\" என்று கேட்டேன். அப்போது அவர்கள் எனக்குப் பதிலேதும் கூறவில்லை. முடிவில் வாரிசுரிமை தொடர்பான \"(நபியே!) கலாலா பற்றி உம்மிடம் விளக்கம் கேட்கின்றனர்\" என்று தொடங்கும் வாரிசுரிமை தொடர்பான (4:176) இறைவசனம் அருளப்பட்டது.\n\nஅறிவிப்பவர்: ஜாபிர் (ரலி), நூல்கள்: முஸ்லிம் (3300), புகாரி (5651)\n\nநான் (என் பனூசலிமா குலத்தாரிடையே) நோயுற்றுச் சுயநினைவில்லாமல் இருந்தபோது என்னை நலம் விசாரிப்பதற்காக அல்லாஹ்வின் தூதர் (ஸல்) அவர்கள் வந்தார்கள். அவர்கள் (தண்ணீர் கொண்டுவரச் சொல்லி) உளூ செய்துவிட்டு, அவர்கள் உளூ செய்த தண்ணீரில் சிறிதை என் மீது ஊற்றினார்கள். நான் உணர்வு பெற்று, \"அல்லாஹ்வின் தூதரே! என்னுடைய சொத்துக்கு யார் வாரிசு? என்னுடைய சொத்துக்கு என் சகோதரர்கள் மட்டுமே எனக்கு வாரிசாக ஆகும் நிலையில் நான் உள்ளேனே?\" என்று கேட்டேன். அப்போதுதான் பாகப் பிரிவினை தொடர்பான (4:176) வசனம் அருளப்பட்டது.\n\nஅறிவிப்பவர்: ஜாபிர் (ரலி), நூல்கள்: புகாரி (194), முஸ்லிம் (3303)"},
{"index": "137", "header": "உடன்படிக்கைகளை நிறைவேற்றுதல்", "content": "இறைநம்பிக்கை கொண்டோரே! உடன்படிக்கைகளை நிறைவேற்றுங்கள். (5:1)\nஇவ்வசனத்தில் உடன்படிக்கைகள், ஒப்பந்தங்களை நிறைவேற்ற வேண்டும் என அல்லாஹ் ஆணையிட்டுள்ளான். வியாபாரத்தின்போது, விற்பவரும் வாங்குபவரும் பிரியாமல் இருக்கும்வரை ஒப்பந்தங்களை முறித்துக் கொள்ளும் உரிமை உள்ளது. பிரிந்துவிட்டால் வியாபாரம் உறுதியாகி விடும்.\nஅல்லாஹ்வின் தூதர் (ஸல்) அவர்கள் கூறினார்கள்:\nவிற்பவரும், வாங்குபவரும் பிரியாமலிருக்கும்வரை வியாபாரத்தை முறித்துக் கொள்ளும் உரிமை இருவருக்கும் உண்டு! அவ்விருவரும் உண்மை உரைத்துக் குறைகளைத் தெளிவுபடுத்தியிருந்தால் அவர்களின் அவ்வியாபாரத்தில் அருள்வளம் (பரக்கத்) அளிக்கப்படும். குறைகளை மறைத்துப் பொய் சொல்லியிருந்தால் அவர்களின் அவ்வியாபாரத்தில் அருள்வளம் நீக்கப்படும்.\n\nஅறிவிப்பவர்: ஹகீம் பின் ஹிஸாம் (ரலி),\nநூல்கள்: புகாரி (2079), முஸ்லிம் (3076)"},
{"index": "138", "header": "அனுமதிக்கப்பட்டதையும், தடுக்கப்பட்டதையும் விளக்கும் அத்தியாயம்", "content": "நான் ஆயிஷா (ரலி) அவர்களிடம் சென்று, \"தாங்கள் மாயிதா அத்தியாயத்தை ஓதியிருக்கிறீர்களா?\" என்று கேட்டேன். அவர்கள் \"ஆம்\" என்று சொல்லிவிட்டு இதுதான் இறுதியாக இறங்கிய (அத்தியாயங்களில் ஒரு) அத்தியாயமாகும். இதில் ஹலால் (அனுமதிக்கப்பட்டது) என்று நீங்கள் பெற்றுக் கொள்வதை அனுமதிக்கப்பட்டதாக ஆக்கிக் கொள்ளுங்கள். இதில் ஹராமானதாக (தடை செய்யப்பட்டதாக)ப் பெற்றுக் கொள்வதை தடுக்கப்பட்டதாக ஆக்கிக் கொள்ளுங்கள் என்று குறிப்பிட்டார்கள்.\n\nஅறிவிப்பவர்: ஜுபைர் பின் நுஃபைர், நூல்: அஹ்மத் (24371)"},
{"index": "139", "header": "புனித மாதங்கள் நான்கு", "content": "புனித மாதங்களில் எவற்றைச் செய்யக்கூடாது என அல்லாஹ் தடுத்துள்ளானோ அவற்றைச் செய்யாமல் பேணுதலாக நடந்து கொள்ள வேண்டும் என 5:2 வசனம் ஆணையிடுகிறது. போர் செய்வதற்குத் தடுக்கப்பட்ட புனித மாதங்கள் நான்கு ஆகும்.\nநபி (ஸல்) அவர்கள் கூறினார்கள்:\nவானங்களும் பூமியும் படைக்கப்பட்ட நாளில் இருந்த (பழைய) நிலைக்குக் காலம் திரும்பி விட்டது. ஓராண்டு என்பது பன்னிரண்டு மாதங்களாகும். அவற்றில் நான்கு மாதங்கள் புனிதமானவை. (அவற்றில்) மூன்று மாதங்கள் தொடர்ந்து வரக் கூடியவை. அவை - துல்கஅதா, துல்ஹஜ் மற்றும் முஹர்ரம் ஆகியனவாகும். (மற்றொன்று) ஜுமாதஸ் ஸானிக்கும் ஷஅபான் மாதத்திற்கும் இடையிலுள்ள ரஜப் மாதமாகும்.\n\nஅறிவிப்பவர்: அபூபக்ரா (ரலி), நூல்கள்: புகாரி (3197), முஸ்லிம் (3467)"},
{"index": "140", "header": "நன்மையிலும் இறையச்சத்திலும் உதவுங்கள்", "content": "நன்மையிலும் இறையச்சத்திலும் ஒருவருக்கொருவர் உதவி செய்து கொள்ளுங்கள்! பாவத்திலும் பகைமையிலும் ஒருவருக்கொருவர் உதவி செய்து கொள்ளாதீர்கள்! (5:2)\nஅனஸ் (ரலி) அவர்கள் கூறியதாவது:\nநபி (ஸல்) அவர்கள், \"உன் சகோதரன் அக்கிரமக்காரனாக இருக்கும் நிலையிலும், பாதிக்கப்பட்டவனாக இருக்கும் நிலையிலும் அவனுக்கு உதவி செய்!\" என்று கூறினார்கள். மக்கள், \"அல்லாஹ்வின் தூதரே! பாதிக்கப்பட்டவனுக்கு நாங்கள் உதவி செய்வோம். அக்கிரமக்காரனுக்கு நாங்கள் எப்படி உதவி செய்வோம்?\" என்று கேட்டனர். நபி (ஸல்) அவர்கள், \"அவனது கைகளைப் பிடித்து (அக்கிரமம் செய்யவிடாமல் தடுத்து)க் கொள்வாய் (இதுவே நீ அவனுக்குச் செய்யும் உதவி)\" என்று கூறினார்கள்.\n\nஅறிவிப்பவர்: அனஸ் (ரலி), நூல்கள்: புகாரி (2444), முஸ்லிம் (5040)\n\nஒரு மனிதர் நபி (ஸல்) அவர்களிடம் வந்து, \"என் வாகனப் பிராணி மடிந்து விட்டது. எனவே, நான் ஏறிச் செல்வதற்கு எனக்கு வாகனப் பிராணி தாருங்கள்\" என்று கேட்டார். நபி (ஸல்) அவர்கள், \"என்னிடம் (வாகனப் பிராணி) இல்லை\" என்று கூறினார்கள். அப்போது மற்றொரு மனிதர், \"அல்லாஹ்வின் தூதரே! இவரை வாகனத்தில் ஏற்றியனுப்பும் ஒருவரை நான் இவருக்கு அறிவித்துக் கொடுக்கிறேன்\" என்று கூறினார். அப்போது அல்லாஹ்வின் தூதர் (ஸல்) அவர்கள், \"நன்மைக்கு வழிகாட்டியவருக்கும் அதைச் செய்தவருக்குக் கிடைப்பதைப் போன்ற நற்பலன் கிடைக்கும்\" என்று கூறினார்கள்.\n\nஅறிவிப்பவர்: அபூமஸ்வூத் (ரலி), நூல்: முஸ்லிம் (3846)"},
{"index": "141", "header": "உண்பதற்குத் தடுக்கப்பட்டவை", "content": "(தாமாகச்) செத்தவை, (ஓட்டப்பட்ட) இரத்தம், பன்றியின் இறைச்சி, அல்லாஹ் அல்லாதவற்றின் பெயர் கூறப்பட்டவை ஆகியவை உங்களுக்குத் தடை செய்யப்பட்டுள்ளன. கழுத்து நெறிபட்டவை, அடிபட்டவை, (மேலிருந்து) உருண்டு விழுந்தவை, கொம்பால் முட்டப்பட்டவை, வேட்டையாடும் பிராணிகள் கடித்தவை ஆகியவற்றில் (அவை இறக்கும் முன்) நீங்கள் (முறைப்படி) அறுத்தவற்றைத் தவிர (இவற்றில் செத்தவையும்), பலிபீடங்களில் அறுக்கப்பட்டவையும் (தடுக்கப்பட்டுள்ளன.) அம்புகள் மூலம் நீங்கள் குறி கேட்பதும் (தடுக்கப்பட்டுள்ளது.) இது பாவச் செயலாகும். இன்று இறைமறுப்பாளர்கள் உங்கள் மார்க்கத்(தை அழித்து விடலாம் என்ப)தில் நம்பிக்கையிழந்து விட்டனர். எனவே அவர்களுக்கு அஞ்சாதீர்கள்! எனக்கே அஞ்சுங்கள்! இன்று உங்கள் மார்க்கத்தை உங்களுக்கு முழுமைப்படுத்தி விட்டேன். எனது அருட்கொடையை உங்களுக்கு நிறைவாக்கி விட்டேன். இஸ்லாத்தை உங்களுக்குரிய மார்க்கமாகப் பொருந்திக் கொண்டேன். பாவச்செயல் செய்யும் எண்ணமின்றிப் பசியால் யாரேனும் நிர்ப்பந்திக்கப்பட்டால் அல்லாஹ் மன்னிப்புமிக்கவன்; நிகரிலா அன்பாளன். (5:3)\nஉண்பதற்குத் தடுக்கப்பட்டவை எவை என்பதனை இவ்வசனம் எடுத்துரைக்கிறது. இவ்வசனத்தில் கூறப்பட்டுள்ள சிலவற்றுக்கான விளக்கம், நிர்ப்பந்தச் சூழலுக்கான சட்டம், இவ்வசனம் அருளப்பட்ட காலகட்டம் ஆகியவை தொடர்பாக வந்துள்ள நபிமொழிகளைக் காண்போம்.\nதாமாகச் செத்த நீர்வாழ் உயிரினங்கள்:\nதாமாகச் செத்தவை உண்பதற்குத் தடை செய்யப்பட்டவை என இவ்வசனத்தில் இடம் பெற்றுள்ளது. இதில் விதிவிலக்கும் உள்ளது.\n\"கடல் நீரில் நாங்கள் உளூச் செய்யலாமா?\" என்று நபி (ஸல்) அவர்களிடம் கேட்டபோது, \"அதன் தண்ணீர் தூய்மையானதாகும். அதில் (தாமாகச்) செத்தவையும் அனுமதிக்கப்பட்டதாகும் என்று சொன்னார்கள்.\n\nஅறிவிப்பவர்: அபூஹுரைரா (ரலி), நூல்கள்: அபூதாவுத் (76), திர்மிதீ (64), நஸாயீ (59), இப்னுமாஜா (380), அஹ்மத் (8380)\n\nஅடிபட்டுச் செத்த பிராணிகள்:\nஅடிபட்டுச் செத்தவற்றை உண்பது கூடாது என இவ்வசனத்தில் கூறப்பட்டுள்ளது. வேட்டையாடும்போது ஆயுதத்தின் கூர்மையான பகுதி தாக்காமல் பக்கவாட்டுப் பகுதி தாக்கிக் கொன்றாலும் அது அடிபட்டுச் செத்தவைகளில் அடங்கும்.\nநான் நபி (ஸல்) அவர்களிடம் ஈட்டி (மூலம் வேட்டையாடுவதைப்) பற்றிக் கேட்டேன். அதற்கு அவர்கள், \"பிராணியை ஈட்டி அதன் முனையால் தாக்கிக் கொன்றால் அதை நீ உண்; பக்கவாட்டாகத் தாக்கிக் கொன்றால் அதை நீ உண்ணாதே. ஏனெனில் அது அடித்துக் கொல்லப்பட்டதாகும்\" என்றார்கள். \"அல்லாஹ்வின் தூதரே! (வேட்டைக்காக) நான் எனது நாயை அல்லாஹ்வின் பெயர் கூறி அனுப்புகிறேன்; வேட்டையாடப்பட்ட பிராணிக்கு அருகில் எனது நாயுடன் மற்றொரு நாயையும் நான் காண்கிறேன்; அந்த மற்றொரு நாய்க்காக நான் அல்லாஹ்வின் பெயர் கூறவில்லை; இவ்விரு நாய்களில் எது வேட்டையாடியது என்பதும் எனக்குத் தெரியவில்லை (அதை நான் சாப்பிடலாமா?)\" எனக் கேட்டேன். அதற்கு நபி (ஸல்) அவர்கள், \"சாப்பிடாதே! நீ அல்லாஹ்வின் பெயர் கூறியது உனது நாயை அனுப்பும் போதுதான். மற்றொரு நாய்க்கு நீ அல்லாஹ்வின் பெயர் கூறவில்லை\" என விடையளித்தார்கள்.\n\nஅறிவிப்பவர்: அதீ பின் ஹாத்திம் (ரலி), நூல்கள்: புகாரி (2054), முஸ்லிம்(3899)\n\nமுறையாக அறுக்கப்பட்டவை :\nமுறையாக அறுக்கப்பட்டவற்றை உண்ண வேண்டும் என இவ்வசனம் கூறுகிறது. முறையாக அறுக்கப்படுதல் என்பதன் விளக்கத்தைப் பின்வரும் நபிமொழிகள் தெளிவுபடுத்துகின்றன.\nநான் அல்லாஹ்வின் தூதர் (ஸல்) அவர்களிடம், \"அல்லாஹ்வின் தூதரே! எங்களிடம் (கூரான) கத்திகள் இல்லையே!\" என்று கேட்டேன். அதற்கு நபி (ஸல்) அவர்கள், \"இரத்தத்தைச் சிந்தக் கூடியது எதுவானாலும் அல்லாஹ்வின் பெயர் கூறப்பட்டு (அதனால் அறுக்கப்பட்டு)விட்டால் அதை நீங்கள் உண்ணலாம். நகத்தாலும் பல்லினாலும் (அறுக்கப்பட்டதைத்) தவிர! நகங்கள் அபிசீனியர்களின் கத்திகளாகும். பல் என்பது எலும்பாகும்\" என்று சொன்னார்கள்.\n\nஅறிவிப்பவர்: ராஃபிவு பின் கதீஜ் (ரலி), நூல்கள்: புகாரி (5503), முஸ்லிம் (3978)\n\n(நாய் மூலம் வேட்டையாடுவதைப் பற்றி) நான் நபி (ஸல்) அவர்களிடம் கேட்டேன். அதற்கு அவர்கள், \"வேட்டைக்காகப் பயிற்சி அளிக்கப்பட்ட நாயை நீங்கள் அனுப்பி வைத்து, அது (பிராணிகளைக்) கொன்று விட்டாலும் அதை நீங்கள் சாப்பிடலாம். (அந்தப் பிராணியை) நாய் சாப்பிட்டிருக்குமானால் அதை நீங்கள் சாப்பிடாதீர்கள். எனெனில் அது (அப்பிராணியை) தனக்காகவே வைத்துக் கொண்டுள்ளது\" என்று கூறினார்கள். \"எனது நாயை வேட்டையாட அனுப்புகிறேன்; (அது வேட்டையாடித் திரும்பும் போது) அதனுடன் மற்றொரு நாயையும் காண்கிறேன் (இவ்விரண்டில் பிராணியைப் பிடித்தது எது என்று எனக்குத் தெரியாது. இந்நிலையில் என்ன செய்வது?)\" என்று கேட்டேன். நபி (ஸல்) அவர்கள், \"நீங்கள் உங்கள் நாயைத்தான் பிஸ்மில்லாஹ் (அல்லாஹ்வின் பெயர்) கூறி அனுப்பினீர்களே தவிர மற்றொரு நாயை பிஸ்மில்லாஹ் கூறி அனுப்பவில்லை\" என்று சொன்னார்கள்.\n\nஅறிவிப்பவர்: அதீ பின் ஹாத்திம் (ரலி), நூல்கள்: புகாரி (175), முஸ்லிம் (3900)\n\n\"நாங்கள் (கூரான) மூங்கில்களால் (ஒட்டகத்தை) அறுக்கலாமா?\" என்று கேட்டேன். அதற்கு நபி (ஸல்) அவர்கள், \"இரத்தத்தை ஓடச் செய்கின்ற எந்த ஆயுதத்தால் அறுக்கப்பட்டிருந்தாலும் (பிராணி அறுக்கப்படும் போது) அதன் மீது அல்லாஹ்வின் பெயர் கூறப்பட்டிருக்கும் பட்சத்தில் அதை உண்ணுங்கள்; பற்களாலும் நகங்களாலும் அறுக்கப் பட்டதைத் தவிர. அதைப் பற்றி (அது ஏன் கூடாது' என்று) நான் உங்களுக்குச் சொல்கிறேன்: பல் என்பது எலும்பாகும்; நகங்கள், அபிசீனியர்களின் (எத்தியோப்பியர்களின்) கத்திகளாகும் என்று கூறினார்கள்.\n\nஅறிவிப்பவர்: ராஃபிவு பின் கதீஜ் (ரலி), நூல்கள்: புகாரி (2488), முஸ்லிம் (3978)\n\nஅம்புகளால் குறி கேட்பது:\nஅம்புகள் (அல்அஸ்லாம்) மூலம் குறி கேட்பது தடுக்கப்பட்டுள்ளதாக இவ்வசனம் கூறுகின்றது. இது தொடர்பாக ஹதீஸ்களில் வந்துள்ள விளக்கத்தைப் பார்ப்போம்.\nஅல்அஸ்லாம் என்பது (அறியாமைக் காலத்தில்) தங்கள் விவகாரங்களில் ஒன்றை தேர்வு செய்ய பயன்படுத்தி வந்த குறிகேட்கும் அம்புகளாகும் என்று இப்னு அப்பாஸ் (ரலி) கூறினார்கள்.\n\nஅறிவிப்பவர்: அதா பின் அபீ ரபாஹ்,\nநூல்: தக்லீக்குத் தஃலீக், பாகம்: 4, பக்கம்: 204\nஇப்னு அப்பாஸ் (ரலி) அவர்கள் கூறியதாவது:\nநபி (ஸல்) அவர்கள் (மக்காவுக்கு) வந்தபோது, கஅபாவில் சிலைகள் இருந்ததால் உள்ளே நுழைய மறுத்து அவற்றை அப்புறப்படுத்துமாறு ஆணையிட்டார்கள். உடனே அவை அப்புறப்படுத்தப்பட்டன. அச்சிலைகளில் (குறி பார்ப்பதற்குரிய) அம்புகளைக் கையில் தாங்கியவாறு இப்ராஹீம் (அலை), இஸ்மாயீல் (அலை) ஆகியோரின் உருவங்களும் இருந்தன. அவற்றையும் வெளியேற்றினார்கள். இதைக் கண்ட நபி (ஸல்) அவர்கள், \"இ(தைச் செய்த)வர்களை அல்லாஹ் அழிப்பானாக! அல்லாஹ்வின்மீது ஆணையாக! இவ்விரு நபிமார்களும் அம்புகள் மூலமாகக் குறி பார்ப்பவர்களாக ஒருபோதும் இருந்ததில்லை என்பதை இதைச் செய்தவர்கள் அறிந்தே வைத்திருக்கிறார்கள்\" என்று கூறிவிட்டுக் கஅபாவில் நுழைந்தார்கள். அதன் ஓரங்களில் (நின்று) தக்பீர் கூறினார்கள்; அதில் தொழவில்லை.\n\nஅறிவிப்பவர்: இப்னு அப்பாஸ் (ரலி), நூல்: புகாரி (1601)\n\nஇந்த வசனம் எப்போது அருளப்பட்டது?\nயூதர்களில் ஒருவர், (கலீஃபா) உமர் பின் அல்கத்தாப் (ரலி) அவர்களிடம், \"இறைநம்பிக்கையாளர்களின் தலைவரே! நீங்கள் ஓதிக் கொண்டிருக்கும் உங்கள் வேதத்திலுள்ள ஒரு வசனம் யூதர்களாகிய எங்கள் மீது அருளப்பட்டிருக்குமானால், அந்நாளை நாங்கள் ஒரு பண்டிகை நாளாக்கிக் கொண்டிருப்போம்\" என்றார். அதற்கு உமர் (ரலி) அவர்கள், \"அது எந்த வசனம்?\" எனக் கேட்டார்கள். அதற்கு அந்த யூதர், \"இன்று உங்கள் மார்க்கத்தை உங்களுக்கு முழுமைப்படுத்தி விட்டேன். எனது அருட்கொடையை உங்களுக்கு நிறைவாக்கி விட்டேன். இஸ்லாத்தை உங்களுக்குரிய மார்க்கமாகப் பொருந்திக் கொண்டேன்' (5:3 என்பதே அந்த வசனமாகும்)\" என்றார். அதற்கு உமர் (ரலி) அவர்கள் இந்த வசனம் எந்த நாளில் எந்த இடத்தில் நபி (ஸல்) அவர்களுக்கு அருளப்பட்டது என்பதை நாங்கள் அறிந்துள்ளோம். ஒரு வெள்ளிக்கிழமையில் அரஃபாப் பெருவெளியில் நபி (ஸல்) அவர்கள் நின்று கொண்டிருக்கும் போது தான் (இவ்வசனம் அருளப்பட்டது; அந்த நாளே பண்டிகை நாள்தான்)\" என்றார்கள்.\n\nஅறிவிப்பவர்: தாரிக் பின் ஷிஹாப் (ரலி), நூல்கள்: புகாரி (5503), முஸ்லிம்(5740)\n\nநிர்ப்பந்தம் என்பதன் வரையறை\nபாவச்செயல் செய்யும் எண்ணமின்றிப் பசியால் யாரேனும் நிர்ப்பந்திக்கப் பட்டால் அல்லாஹ் மன்னிப்புமிக்கவன்; நிகரிலா அன்பாளன். (5:3)\n\"அல்லாஹ்வின் தூதரே! நாங்கள் ஒரு பகுதியில் இருக்கிறோம். அப்போது எங்களுக்குப் பசி ஏற்படுகிறது. எங்களுக்கு எப்போது தாமாகச் செத்தவை அனுமதிக்கப்பட்டதாக அமையும்?\" என்று கேட்டோம். அதற்கு நபி (ஸல்) அவர்கள், \"காலையில் ஒரு குவளை பாலும், மாலையில் ஒரு குவளை பாலும் உங்களுக்குக் கிடைக்காமல், பிடுங்கித் தின்பதற்கு(ப் புற்பூண்டுகளும்) கிடைக்காமல் இருந்தால் அனுமதியாகும்\" என்று பதிலளித்தார்கள்.\nஒரு மனிதர் (மதீனா பக்கத்திலுள்ள) அல்ஹர்ரா என்ற இடத்தில் தங்கியிருந்தார். அவருடன் அவர் மனைவியும் பிள்ளையும் இருந்தனர். அப்போது ஒரு மனிதர், \"என்னுடைய ஒட்டகம் தொலைந்து விட்டது. அதை நீ கண்டால் அதைத் தடுத்து வைத்துக் கொள்\" என்று கூறினார். அந்த ஒட்டகம் கிடைத்தது. ஆனால் அதற்குரிய உரிமையாளர் கிடைக்கவில்லை. அந்த ஒட்டகம் நோயுற்றது. அப்போது அவருடைய மனைவி, \"அதை அறுங்கள்\" என்றார். அவர் மறுத்து விட்டார். அது இறந்து விட்டது. \"அதன் தோலை உரியுங்கள். அதன் கறியையும், அதன் கொழுப்பையும் காய வைத்து நாம் சாப்பிட்டுக் கொள்வோம்\" என்று மனைவி சொன்னார். \"இதுதொடர்பாக நபிகளாரிடம் கேட்காமல் எந்த முடிவும் எடுக்க மாட்டேன்\" என்று அவர் கூறினார்.\nநபிகளாரிடம் வந்து இதுதொடர்பாகக் கேட்டார். அப்போது நபி (ஸல்) அவர்கள், \"உமக்குத் தன்னிறைவு தரும் அளவு வசதியுள்ளதா?\" என்று கேட்டார்கள். அவர் இல்லை என்றார். \"அப்படியானால் அதை சாப்பிட்டுக் கொள்ளும்\" என்று கூறினார்கள்.\n\nஅறிவிப்பவர்: ஜாபிர் பின் ஸமுரா (ரலி),\nநூல்கள்: அபூதாவுத் (3320), அஹ்மத் (19998)"},
{"index": "142", "header": "வேட்டைப் பிராணிகள் வேட்டையாடியவை தொடர்பான சட்டம்", "content": "தங்களுக்கு அனுமதிக்கப்பட்டவை எவை என உம்மிடம் கேட்கின்றனர். \"தூய்மையானவையும், அல்லாஹ் உங்களுக்குக் கற்றுத் தந்தவாறு நீங்கள் பயிற்சியளித்த வேட்டைப் பிராணிகள் வேட்டையாடியவையும் உங்களுக்கு அனுமதிக்கப்பட்டுள்ளன. எனவே, அவை உங்களுக்காகப் பிடித்துக் கொண்டு வந்தவற்றை உண்ணுங்கள்!\" என்று கூறுவீராக! (வேட்டைக்கு அனுப்பும்போது) அதில் அல்லாஹ்வின் பெயரைக் கூறுங்கள்! அல்லாஹ்வை அஞ்சுங்கள்! அல்லாஹ் விரைந்து விசாரிப்பவன். (5:4)\nநபி (ஸல்) அவர்கள் கூறினார்கள்:\nநீங்கள் அல்லாஹ்வின் பெயர் கூறி, உங்களது (வேட்டை) நாயை (வேட்டையாட) அனுப்பி, அது வேட்டைப் பிராணியைக் கவ்விப் பிடித்து வைத்துக் கொன்று விட்டிருந்தால் அதை நீங்கள் உண்ணலாம். அது (அந்தப் பிராணியைத்) தின்றிருந்தால் நீங்கள் அதை உண்ணாதீர்கள். ஏனெனில், அப்போது அது அந்தப் பிராணியைத் தனக்காகவே பிடித்து வைத்துக் கொண்டுள்ளது. அல்லாஹ்வின் பெயர் கூறி அனுப்பப்படாத பல நாய்களுடன் உங்கள் வேட்டை நாயும் கலந்துவிட அவை (அப்பிராணியைப்) பிடித்துவைத்துக் கொன்றுவிட்டிருந்தால் அதை நீங்கள் உண்ணாதீர்கள். ஏனெனில், அவற்றில் எது அப்பிராணியைக் கொன்றது என்று உங்களுக்குத் தெரியாது. நீங்கள் வேட்டைப் பிராணியின் மீது அம்பெய்து ஒன்று அல்லது இரண்டு நாட்கள் கழித்து அதன் மீது உங்கள் அம்பின் அடையாளத்தைத் தவிர வேறெதுவுமில்லாதிருக்கக் கண்டால் அதை நீங்கள் உண்ணலாம். அது தண்ணீரில் விழுந்து விட்டால் அதை நீங்கள் உண்ணாதீர்கள். (ஏனெனில், அது தண்ணீரில் விழுந்ததால் இறந்திருக்கலாம்.)\n\nஅறிவிப்பவர்: அதீ பின் ஹாத்திம் (ரலி), நூல்கள்: புகாரி (5484), முஸ்லிம்(3899)\n\nஅல்லாஹ்வின் தூதர் (ஸல்) அவர்கள் என்னிடம் கூறினார்கள்: நீங்கள் அல்லாஹ்வின் பெயர் கூறி, உங்களது (வேட்டை) நாயை அனுப்ப, அது வேட்டைப் பிராணியைப் பிடித்து உயிருடன் வைத்திருப்பதை நீங்கள் கண்டால், அதை (முறைப்படி) நீங்கள் அறுத்து உண்ணலாம். அது வேட்டைப் பிராணியைப் பிடித்துத் தின்று விடாமல் கொன்றுவிட்டிருப்பதைக் கண்டால் அதையும் நீங்கள் உண்ணலாம்.\nஉங்கள் நாயுடன் வேறொரு நாயும் (வேட்டைப் பிராணியைக்) கொன்றுவிட்ட நிலையில் இருப்பதைக் கண்டால், அதை உண்ணாதீர்கள். ஏனெனில், அவற்றில் எது அந்தப் பிராணியைக் கொன்றது என்பது உங்களுக்குத் தெரியாது.\nநீங்கள் உங்கள் அம்பை அல்லாஹ்வின் பெயர் கூறி (வேட்டைப் பிராணியை நோக்கி) எய்திட, அது ஒருநாள் அளவுக்கு உங்களை விட்டு மறைந்துவிட்டது. ஒருநாள் கழித்து உங்கள் அம்பின் அடையாளம் அதில் இருக்கக் கண்டால், விரும்பினால் அதை நீங்கள் உண்ணலாம். அந்தப் பிராணி தண்ணீரில் மூழ்கிக் கிடப்பதைக் கண்டால் அதை உண்ணாதீர்கள்.\n\nஅறிவிப்பவர்: அதீ பின் ஹாத்திம் (ரலி), நூல்: முஸ்லிம் (3904)"},
{"index": "143", "header": "உளூ மற்றும் தயம்மும்", "content": "5:6 வசனத்தில் உளூ மற்றும் தயம்மும் தொடர்பான முறைகள் மற்றும் சட்டங்கள் கூறப்பட்டுள்ளன. இதுதொடர்பான நபிமொழி விளக்கங்களைக் காண்போம்.\nஎப்போது அருளப்பட்டது?\nஇவ்வசனம் நபியவர்கள் பனூ முஸ்தலிக் போரிலிருந்து மதீனாவிற்குத் திரும்பும்போது அருளப்பட்டதாகும்.\nஆயிஷா (ரலி) அவர்கள் கூறியதாவது:\nநாங்கள் (பனூ முஸ்தலிக் போர் முடிந்து) மதீனாவிற்கு வந்து கொண்டிருந்தபோது (மதீனாவுக்கருகில் உள்ள) 'பைதா' எனுமிடத்தில் என் கழுத்து மாலையொன்று (அவிழ்ந்து) விழுந்து விட்டது. நபி (ஸல்) அவர்கள் அங்கே தமது ஒட்டகத்தை மண்டியிடச் செய்து இறங்கி, எனது மடியில் தலை வைத்து உறங்கினார்கள். (அப்போது என் தந்தை) அபூபக்ர் (ரலி) அவர்கள் என்னிடம் வந்து, என்னை வேகமாகக் குத்தி, \"ஒரு கழுத்து மாலைக்காக (பயணத்தைத் தொடர விடாமல்) மக்களைத் தடுத்து நிறுத்தி விட்டாயே!\" என்று சொன்னார்கள்.\nஅல்லாஹ்வின் தூதர் (ஸல்) அவர்கள் (என் மடிமீது தலை வைத்துப் படுத்து) இருந்த காரணத்தால் நான் (அசையாமல்) உயிரற்(ற சடலம் போன்)று இருந்துவிட்டேன். அதனால் எனக்குக் கடும் வேதனை ஏற்பட்டது. பிறகு நபி (ஸல்) அவர்கள் விழித்தெழுந்தார்கள். சுப்ஹுத் தொழுகை (நேரம்) வந்துவிட்டது. உளூச் செய்வதற்காகத் தண்ணீர் தேடப்பட்டது. அது கிடைக்கவில்லை. அப்போது தான், \"இறைநம்பிக்கை கொண்டோரே! நீங்கள் தொழுகைக்குத் தயாரானால் உங்கள் முகங்களையும், முழங்கைகள் வரை உங்கள் கைகளையும் கழுவிக் கொள்ளுங்கள்!...\" என்று தொடங்கி, \"(தூய்மை செய்யத்) தண்ணீர் கிடைக்காதபோது சுத்தமான மண்ணைக் கொண்டு உங்கள் முகங்களிலும் கைகளிலும் தடவி 'தயம்மும்' செய்து கொள்ளுங்கள்!\" என்று கூறும் (5:6) வசனம் இறங்கிற்று. அப்போது உசைத் பின் ஹுளைர் (ரலி) அவர்கள், \"அல்லாஹ் உங்களால் மக்களுக்கு அருள் வளம் பொழிந்துள்ளான், அபூபக்ரின் குடும்பத்தாரே! நீங்களே அவர்களுக்கு ஓர் அருள்வளம்தான்\" என்று சொன்னார்கள்.\n\nஅறிவிப்பவர்: ஆயிஷா (ரலி), நூல்கள்: புகாரி (4608), முஸ்லிம் (599)\n\nஉளூ செய்ய அவசியமில்லாத காரியங்கள்\nஇப்னு அப்பாஸ் (ரலி) அவர்கள் கூறியதாவது:\nநபி (ஸல்) அவர்கள் இயற்கைக் கடனை நிறைவேற்றிவிட்டுக் கழிவறையிலிருந்து வந்தார்கள். அப்போது அவர்களுக்கு உணவு பரிமாறப்பட்டது. அவர்கள் அதைச் சாப்பிட்டார்கள். ஆனால், தண்ணீரைத் தொடவேயில்லை (உளூச் செய்யவில்லை).\nசயீத் பின் அல்ஹுவைரிஸ் அவர்களிடமிருந்து அம்ர் பின் தீனார் அவர்கள் அறிவிக்கும் அறிவிப்பில் \"நபி (ஸல்) அவர்களிடம் நீங்கள் உளூச் செய்யவில்லையே?\" என்று கேட்கப்பட்டது. அதற்கு அவர்கள், \"நான் எந்தத் தொழுகையையும் நிறைவேற்றப் போகவில்லையே, அவ்வாறிருந்தால்தானே நான் உளூச் செய்ய வேண்டும்?\" என்று கேட்டார்கள் என அதிகப்படியாக இடம்பெற்றுள்ளது.\nநூல்: முஸ்லிம் (612)\nஒரே உளூவில் பல தொழுகைகளை நிறைவேற்றுதல்\nநபி (ஸல்) அவர்கள் மக்கா வெற்றி நாளில் ஒருதடவை செய்த உளூவினால் பல நேரத் தொழுகைகளைத் தொழுதார்கள். அப்போது (கால்களைக் கழுவாமல் ஈரக் கையால்) காலுறைகள்மீது (மஸஹ் செய்து) தடவிக் கொண்டார்கள். அப்போது உமர் (ரலி) அவர்கள், \"முன்னெப்போதும் செய்யாத ஒன்றை இன்றைக்குச் செய்கிறீர்களே?\" என்று கேட்டார்கள். அதற்கு நபி (ஸல்) அவர்கள், \"செய்ய வேண்டுமென்றுதான் செய்தேன், உமரே!\" என்று கூறினார்கள்.\n\nஅறிவிப்பவர்: புரைதா (ரலி), நூல்: முஸ்லிம் (466)\n\nஉளூ முறியாவிட்டாலும் ஒவ்வொரு தொழுகைக்காக உளூச் செய்யலாம்\n\"நபி (ஸல்) அவர்கள் (கடமையான) ஒவ்வொரு தொழுகைக்காகவும் உளூ செய்வார்கள்\" என அனஸ் (ரலி) அவர்கள் கூறினார்கள். \"(நபித் தோழர்களான) நீங்கள் எப்படிச் செய்வீர்கள்?\" என்று அனஸ் (ரலி) அவர்களிடம் நான் கேட்டேன். அதற்கு அனஸ் (ரலி), \"அவர்கள் உளூவை முறிக்கும் காரணங்கள் (ஹதஸ்) நிகழாதவரை ஒரே உளூவே எங்களுக்குப் போதுமானதாக இருந்தது\" என்று கூறினார்கள்.\n\nஅறிவிப்பவர்: அம்ர் பின் ஆமிர், நூல்கள்: புகாரி (214), அபூதாவுத் (146), இப்னு மாஜா (502), அஹ்மத் (12106)\n\nதலைக்கு மஸஹ் செய்வது எப்படி?\nஉங்கள் தலைகளைத் தடவிக் கொள்ளுங்கள்! (5:6)\nஅப்துல்லாஹ் பின் ஸைத் (ரலி) அவர்களிடம் ஒருவர், \"நபி (ஸல்) அவர்கள் எப்படி உளூச் செய்தார்கள்? என்று என்பதை எனக்கு நீங்கள் செய்து காட்ட முடியுமா?\" எனக் கேட்டார். அதற்கு அப்துல்லாஹ் பின் ஸைத் (ரலி) அவர்கள், ஆம் என்று கூறித் தண்ணீர் கொண்டு வரச் சொன்னார்கள்... பின்னர் தமது இரு கைகளையும் தலையில் வைத்து, முன்னே கொண்டு சென்று பின்பு கைகளைப் பின்னே கொண்டு வந்து தலையைத் தடவினார்கள். அதாவது தம் இரண்டு கைகளையும் தலையின் முன்பகுதியில் வைத்து பிடரி வரை கொண்டு சென்று பிறகு அப்படியே எந்த இடத்திலிருந்து தடவ ஆரம்பித்தார்களோ அந்த இடத்திற்குத் திரும்பக் கொண்டு வந்தார்கள். பின்னர் தம் இரு கால்களையும கழுவினார்கள்\n\nஅறிவிப்பவர்: யஹ்யா, நூல்கள்: புகாரி (185), முஸ்லிம் (398)\n\nகால்களைக் கழுவுதல்\nகணுக்கால்கள் வரை உங்கள் கால்களையும் (கழுவிக் கொள்ளுங்கள்!) - (5:6)\nஒருவர் அங்கத் தூய்மை (உளூ) செய்தார். அப்போது அவர் தமது பாதத்தில் நகம் அளவு இடத்தை (கழுவாமல்) விட்டுவிட்டார். இதைக் கண்ட நபி (ஸல்) அவர்கள், \"திரும்பிச் சென்று, சரியாக உளூச் செய்யுங்கள்\" என்று கூறினார்கள். அவ்வாறே அவர் திரும்பிச் சென்று (மீண்டும் உளூச் செய்து) பின்னர் தொழுதார்.\n\nஅறிவிப்பவர்: உமர் (ரலி), நூல்: முஸ்லிம் (411)\n\nகுளிப்புக் கடமையும், நிறைவேற்றும் முறையும்\nநீங்கள் குளிப்புக் கடமையானோராக இருந்தால் குளித்துக் கொள்ளுங்கள்! (5:6)\nநபி (ஸல்) அவர்கள் கூறினார்கள்:\nஒருவர் தம் மனைவியின் (இரு கைகள், இரு கால்கள் ஆகிய) நான்கு கிளைகளுக்கிடையே அமர்ந்து, பின்னர் அவள்மீது தனது வலிமையைக் காட்டினாலே அவர்மீது குளியல் கடமையாகிவிடும். விந்து வெளியாகா விட்டாலும் சரியே!\n\nஅறிவிப்பவர்: அபூஹுரைரா (ரலி), நூல்: முஸ்லிம் (578)\n\nநபி (ஸல்) அவர்களின் துணைவியார் மைமூனா (ரலி) அவர்கள் கூறியதாவது:\nநபி (ஸல்) அவர்கள் (பெருந்துடக்கிற்காகக் குளிக்கும்போது) தம்மிரு கால்களைத் தவிர (ஏனைய உறுப்புகளுக்கு) தொழுகைக்காக உளூ செய்வது போன்று உளூ செய்வார்கள். மேலும் தமது ஆணுறுப்பையும் உடலில் பட்ட அசுத்தத்தையும் கழுவுவார்கள். பிறகு தம் (உடல்)மீது தண்ணீர் ஊற்றுவார்கள். பிறகு சற்று நகர்ந்து நின்று தமது கால்களைக் கழுவுவார்கள். இதுவே பெருந்துடக்கிற்காக நபி (ஸல்) அவர்களின் குளியல் (முறை) ஆகும்.\n\nஅறிவிப்பவர்: மைமூனா (ரலி), நூல்கள்: புகாரி (249), முஸ்லிம் (528)\n\nதயம்மும் செய்வதற்கான நிலையும், முறையும்\nஒருவர் (கூட்டுத்) தொழுகையில் மக்களுடன் சேராமல் அவர்களை விட்டுத் தனியே விலகி இருப்பதைக் கண்ட அல்லாஹ்வின் தூதர் (ஸல்) அவர்கள், \"இன்னாரே! மக்களுடன் சேர்ந்து நீர் ஏன் தொழவில்லை?\" என்று கேட்டார்கள். அதற்கு அந்த மனிதர், \"அல்லாஹ்வின் தூதரே! எனக்குப் பெருந்துடக்கு ஏற்பட்டு(க் குளியல் கடமையாகி) விட்டது; (குளியலுக்குத்) தண்ணீர் இல்லை (எனவேதான் மக்களை விட்டும் விலகியிருக்கிறேன்)\" என்று சொன்னார். அதற்கு அல்லாஹ்வின் தூதர் (ஸல்) அவர்கள், \"அந்த மண்ணை(த் தயம்மும் செய்ய)ப் பயன்படுத்தும். அது உமக்குப் போதுமாகும்\" என்றார்கள்.\n\nஅறிவிப்பவர்: இம்ரான் பின் ஹுஸைன் (ரலி), நூல்கள்: புகாரி(348), நஸாயீ(319)\n\nஉமர் பின் அல்கத்தாப் (ரலி) அவர்களிடம் ஒருவர் வந்து, \"நான் பெருந்துடக்குடையவனாகி விட்டேன். ஆனால் (குளிப்பதற்கு) எனக்குத் தண்ணீர் கிடைக்கவில்லை. (இந்நிலையில் நான் என்ன செய்ய வேண்டும்?) என்று கேட்டார்.\nஅப்போது (அங்கிருந்த) அம்மார் பின் யாசிர் (ரலி) அவர்கள், உமர் பின் அல்கத்தாப் (ரலி) அவர்களிடம், \"நாம் ஒரு (போர்ப்) பயணத்தில் இருந்து கொண்டிருந்தோம்; அதில் நானும் நீங்களும் இருந்தோம். அப்போது (பெருந்துடக்கு ஏற்பட்ட நமக்குக் குளிப்பதற்குத் தண்ணீர் கிடைக்கவில்லை ஆகவே) நீங்கள் தொழவில்லை; நானோ (உளூவிற்குப் பதிலாக தயம்மும் செய்வது போன்று குளியலுக்குப் பதிலாக) மண்ணில் புரண்டுவிட்டுத் தொழுதேன். இதுபற்றி நான் நபி (ஸல்) அவர்களிடம் சொன்னபோது நபி (ஸல்) அவர்கள் தம்மிரு கைகளையும் தரையில் அடித்து அவற்றில் ஊதிவிட்டு, அவ்விருகைகளால் தமது முகத்தையும் (மணிக்கட்டுகள் வரை) இரு கைகளையும் தடவிக் காண்பித்து \"இவ்வாறு செய்திருந்தால் அது உமக்குப் போதுமே\" எனக் கூறியது உங்களுக்கு நினைவில்லையா?\" என்று கேட்டார்கள்.\n\nஅறிவிப்பவர்: இம்ரான் பின் ஹுஸைன்(ரலி), நூல்கள்: புகாரி(338),முஸ்லிம்(552)\n\nநபி (ஸல்) அவர்கள் \"உங்களுடைய கரங்களால் இப்படிச் செய்திருந்தால் போதுமே!\" என்று கூறிவிட்டுத் தம் கரங்களால் பூமியில் ஓர் அடி அடித்துப் பின்னர் தமது இடக் கரத்தால் வலக் கரத்தையும் இரு புறங்கைகளையும் முகத்தையும் தடவலானார்கள்.\n\nஅறிவிப்பவர்: அம்மார் (ரலி), நூல்: முஸ்லிம் (601)"},
{"index": "144", "header": "நீரும், உமது இறைவனும் சென்று போரிடுங்கள்!", "content": "\"மூஸாவே! அங்கே அவர்கள் இருக்கும்வரை நாங்கள் அதில் ஒருபோதும் நுழையவே மாட்டோம். எனவே, நீரும் உமது இறைவனும் சென்று போரிடுங்கள்! நாங்கள் இங்கேயே அமர்ந்து கொள்கிறோம்\" என்று அவர்கள் கூறினர். (5:24)\nநான், நபி (ஸல்) அவர்கள், இணைவைப்போருக்கு எதிராக இறைஞ்சிக் கொண்டிருந்தபோது சென்றேன். அப்போது நான், (இறைத் தூதர்) மூஸாவின் சமுதாயத்தார், 'நீரும் உமது இறைவனும் சென்று போரிடுங்கள்' என்று (நகைப்பாகக்) கூறியதுபோல நாங்கள் கூற மாட்டோம். மாறாக, நாங்கள் தங்களின் வலப்பக்கமும், இடப்பக்கமும், முன்னாலும், பின்னாலும் நின்று (எதிரிகளிடம்) போரிடுவோம்\" என்று சொன்னேன். (இதைக் கேட்டதும்) நபி (ஸல்) அவர்களின் முகம் ஒளிர்ந்ததைக் கண்டேன். (எனது சொல்) அவர்களை மகிழச் செய்தது.\n\nஅறிவிப்பவர்: மிக்தாத் (ரலி), நூல்கள்: புகாரி (3952), அஹ்மத் (3515)"},
{"index": "145", "header": "உலகில் நிகழ்ந்த முதல் கொலை", "content": "ஆதமுடைய இரு மகன்களின் உண்மைச் செய்தியை அவர்களுக்கு எடுத்துரைப்பீராக! அவ்விருவரும் இறைநெருக்கத்திற்குரிய ஒரு வணக்கத்தைச் செய்தபோது அவர்களில் ஒருவரிடமிருந்து அது ஏற்றுக் கொள்ளப்பட்டது; மற்றொருவரிடமிருந்து ஏற்றுக் கொள்ளப்படவில்லை. அவன் \"நான் உன்னைக் கொல்வேன்\" என்று கூறினான். \"அல்லாஹ் ஏற்றுக் கொள்வதெல்லாம் இறையச்சமுடையோரிடமிருந்து தான்\" என்று (முதலாமவர்) கூறினார். (5:27)\nஅல்லாஹ்வின் தூதர் (ஸல்) அவர்கள் கூறினார்கள்:\n(உலகில்) ஒரு மனிதன் அநியாயமாகக் கொல்லப்படும்போது அந்தக் கொலையின் பாவத்தில் ஆதம் (அலை) அவர்களின் முதல் மகனுக்கும் ஒரு பங்கு இருக்கவே செய்யும். ஏனெனில், அவர்தான் முதன் முதலாகக் கொலை செய்து (ஒரு முன்மாதிரியை ஏற்படுத்தி) அதை வழக்கில் கொண்டு வந்தவர்.\n\nஅறிவிப்பவர்: இப்னு மஸ்வூத் (ரலி), நூல்கள்: புகாரி (3335), முஸ்லிம் (3465)"},
{"index": "146", "header": "கொலைக் குற்றம் பெரும் பாவம்", "content": "\"என்னைக் கொல்ல உனது கையை என்னை நோக்கி நீட்டினாலும், நான் உன்னைக் கொல்ல எனது கையை உன்னை நோக்கி நீட்ட மாட்டேன். அகிலங்களின் இறைவனான அல்லாஹ்வை அஞ்சுகிறேன். உனது பாவத்துடன் என்(னைக் கொன்றதால் ஏற்பட்ட) பாவத்தையும் நீ சுமந்து வருவாய் என்றே எண்ணுகிறேன். இதனால் நீ நரகவாசிகளில் ஒருவனாகி விடுவாய். இதுவே அநியாயக்காரர்களுக்கான கூலி\" (என்றும் கூறினார்.) எனினும், தன் சகோதரனைக் கொல்லுமாறு அவனது உள்ளம் அவனைத் தூண்டியது. எனவே அவரைக் கொன்றான். இதனால் அவன் நஷ்டமடைந்தோரில் ஒருவனாகி விட்டான். (5:28-30)\nநபி (ஸல்) அவர்கள், \"ஒரு முஸ்லிம், இன்னொரு முஸ்லிமை ஏசுவது பாவமாகும்; அவர்கள் இருவரும் போரிடுவது (கொலை செய்வது) இறைமறுப்பாகும்\" என்று கூறினார்கள்.\n\nஅறிவிப்பவர்: இப்னு மஸ்வூத் (ரலி), நூல்கள்: புகாரி (3335), முஸ்லிம் (116)"},
{"index": "147", "header": "பூமியில் குழப்பம் செய்வோருக்கான தண்டனை", "content": "அல்லாஹ்வுக்கும், அவனது தூதருக்கும் எதிராகப் போர் புரிந்து, பூமியில் குழப்பம் செய்ய முயல்வோருக்கான தண்டனை, அவர்கள் கொல்லப்படுதல் அல்லது சிலுவையில் அறையப்படுதல் அல்லது மாறுகால், மாறுகை வெட்டப்படுதல் அல்லது நாடு கடத்தப்படுதல் ஆகியவையாகும். இது அவர்களுக்கு இவ்வுலகில் ஏற்படும் இழிவாகும். மறுமையிலும் அவர்களுக்குக் கடும் வேதனை உள்ளது. (5:33)\n'உக்ல்' குலத்தைச் சேர்ந்த சிலர் நபி (ஸல்) அவர்களிடம் (மதீனாவிற்கு) வந்து, இஸ்லாத்தைத் தழுவினர். மதீனாவின் தட்பவெப்பம் அவர்களுக்கு ஒத்துக் கொள்ளவில்லை. ஆகவே, அவர்களை அல்லாஹ்வின் தூதர் (ஸல்) அவர்கள் (முஸ்லிம்களின் பொதுச் சொத்தான) தர்ம ஒட்டகங்களிடம் சென்று அவற்றின் பாலையும், சிறுநீரையும் அருந்துமாறு பணித்தார்கள். அவ்வாறே அவர்களும் செய்து உடல் நலம் பெற்றனர். பிறகு அவர்கள் மதம் மாறியதோடல்லாமல், அந்த ஒட்டகங்களின் மேய்ப்பரைக் கொன்று, ஒட்டகங்களை ஓட்டிச் சென்று விட்டனர். ஆகவே, (அவர்களைப் பிடித்துவருமாறு) அவர்களுக்குப் பின்னால் நபி (ஸல்) அவர்கள் ஆளனுப்பினார்கள். அவர்கள் பிடித்துவரப்பட்டு, அவர்களின் கைகளையும் கால்களையும் வெட்டி, (மேய்ப்பவரின் கண்களைத் தோண்டி எடுத்த) அவர்களின் கண்களைத் தோண்டி எடுக்கும்படி ஆணையிட்டார்கள். பிறகு, அவர்களின் காயங்களுக்கு மருந்திடாமல் அந்த நிலையிலேயே சாகும்வரை விட்டுவிடச் செய்தார்கள்.\n\nஅறிவிப்பவர்: அனஸ் (ரலி), நூல்கள்: புகாரி (6802), முஸ்லிம் (3447)"},
{"index": "148", "header": "மறுமையில் எதை ஈடாகக் கொடுத்தாலும் ஏற்கப்படாது", "content": "இறைமறுப்பாளர்களிடம் பூமியிலுள்ள அனைத்தும், அத்துடன் அதைப் போன்று (இன்னொரு மடங்கு)ம் இருந்து, அவற்றை அவர்கள் மறுமை நாளின் வேதனைக்கு ஈடாகக் கொடுத்தாலும் அவர்களிடமிருந்து அது ஏற்றுக் கொள்ளப்பட மாட்டாது. அவர்களுக்குத் துன்புறுத்தும் வேதனையும் உள்ளது. (5:36)\nமறுமை நாளில் இறை மறுப்பாளன் (விசாரணைக்காகக்) கொண்டு வரப்பட்டு, \"உனக்குப் பூமி நிரம்பத் தங்கம் சொந்தமாக இருந்தால் நீ அவற்றைப் பிணைத் தொகையாகத் தர(வும் அதன் மூலம் நரக வேதனையிலிருந்து விடுதலை பெறவும்) நீ முன்வருவாயல்லவா?\" என்று அவனிடம் கேட்கப்படும். அதற்கு அவன் 'ஆம்' என்று பதிலளிப்பான். அப்போது இதைவிடச் சுலபமான ஒன்றே (-அல்லாஹ்வுக்கு இணை கற்பிக்காமலிருப்பதே) உன்னிடம் கோரப்பட்டிருந்தது. (ஆனால், அதை நீ ஏற்கவில்லை) என்று கூறப்படும்\" என அல்லாஹ்வின் தூதர் (ஸல்) அவர்கள் கூறி வந்தார்கள்.\n\nஅறிவிப்பவர்: அனஸ் (ரலி), நூல்கள்: புகாரி (6538), முஸ்லிம் (5403)"},
{"index": "149", "header": "யூதர்களின் சூழ்ச்சி", "content": "(விபச்சாரக் குற்றத்திற்காக யூதர்களால்) முகத்தில் கரி பூசப்பட்டு, சாட்டையடி தண்டனை நிறைவேற்றப்பட்ட யூதனொருவன் நபி (ஸல்) அவர்களுக்கு அருகில் கொண்டு செல்லப்பட்டான். அப்போது நபி (ஸல்) அவர்கள் யூதர்களை அழைத்து, \"விபச்சாரக் குற்றம் புரிந்தவனுக்கு உங்களது வேதத்தில் இதுதான் தண்டனை என்று காண்கிறீர்களா?\" என்று கேட்டார்கள்.\nஅதற்கு அவர்கள் 'ஆம்' என்று (பொய்) சொன்னார்கள். உடனே நபி (ஸல்) அவர்கள் யூத அறிஞர்களில் ஒருவரை அழைத்து, \"மூஸா (அலை) அவர்களுக்குத் தவ்ராத்தை அருளிய அல்லாஹ்வை முன்வைத்துக் கேட்கிறேன். விபச்சாரக் குற்றம் புரிந்தவனுக்கு உங்களது வேதத்தில் இதுதான் தண்டனை என்று காண்கிறீர்களா?\" என்று கேட்டார்கள்.\nஅதற்கு அவர், \"இல்லை; நீங்கள் இவ்வாறு (அல்லாஹ்வை முன்வைத்துக்) கேட்டிரா விட்டால், நான் உங்களிடம் (உண்மையைச்) சொல்ல மாட்டேன். அவனுக்குக் கல்லெறி தண்டனை நிறைவேற்றப்படும் என்றே அதில் காண்கிறோம். எனினும், எங்கள் மேன்மக்களிடையே விபச்சாரம் அதிகமாகி விட்டது. (விபச்சாரம் செய்துவிட்ட மேன்மக்களில் ஒருவரை) நாங்கள் பிடித்து விட்டால், அந்தத் தண்டனையைக் கைவிட்டு விடுவோம். (அதே குற்றத்திற்காக) சாமானிய மக்களைப் பிடித்தால், அவர்கள்மீது தண்டனையை நாங்கள் நிலைநாட்டுவோம். ஆகவே, நாங்கள் (கலந்து பேசி) உயர்ந்தவர், தாழ்ந்தவர் அனைவருக்கும் பொதுவான ஒரு தண்டனையை நிறைவேற்றுவோம் என முடிவு செய்தோம். அதனடிப்படையில் கல்லெறி தண்டனைக்குப் பகரமாக முகத்தில் கரி பூசி, கசையடி வழங்கும் தண்டனையை நிறைவேற்றலானோம்\" என்று கூறினார்.\nஅப்போது அல்லாஹ்வின் தூதர் (ஸல்) அவர்கள், \"இறைவா! இவர்கள் உனது சட்டமொன்றைச் சாகடித்து விட்டிருந்த நிலையில் அதை (மீண்டும் நடைமுறைப்படுத்தி) உயிர்ப்பித்த முதல் ஆள் நானாவேன்\" என்று கூறிவிட்டு, சாகும்வரை கல்லால் அடிக்கும்படி ஆணையிட்டார்கள்.\nஅவ்வாறே அந்த யூதர் சாகும்வரை கல்லால் அடிக்கப்பட்டார். அப்போதுதான் அல்லாஹ், \"தூதரே! அவர்களின் உள்ளங்கள் இறைநம்பிக்கை கொள்ளாத நிலையில் தமது உதட்டளவில் 'இறைநம்பிக்கை கொண்டோம்' என்று கூறுவோரும், யூதர்களும் இறைமறுப்பில் விரைந்து செல்வது உம்மைக் கவலையில் ஆழ்த்த வேண்டாம்....\" என்று தொடங்கும் (5:41) வசனத்தை \"(நீங்கள் விரும்பக்கூடிய) அது உங்களுக்கு வழங்கப்பட்டால் அதை ஏற்றுக் கொள்ளுங்கள்! அது உங்களுக்கு வழங்கப்படா விட்டால் எச்சரிக்கையாக இருந்து கொள்ளுங்கள்!\" என்று கூறுகின்றனர்\" என்பதுவரை அருளினான். அதாவது, \"முஹம்மதிடம் செல்லுங்கள். (விபச்சாரம் புரிந்தவனுக்கு) முகத்தில் கரி பூசி, கசையடி தண்டனை நிறைவேற்றுமாறு அவர் ஆணையிட்டால், அதை ஏற்றுக் கொள்ளுங்கள். சாகும்வரை கல்லால் அடிக்கும்படி அவர் ஆணையிட்டால் அதைத் தவிர்த்து விடுங்கள்\" என்று யூதர்கள் கூறினர்.\n\nஅறிவிப்பவர்: பரா பின் ஆஸிப் (ரலி), நூல்: முஸ்லிம் (3505)"},
{"index": "150", "header": "அனைவருக்கும் சமமான தீர்ப்பு", "content": "\"நீர் தீர்ப்பளித்தால் அவர்களுக்கிடையே நீதியாகத் தீர்ப்பளிப்பீராக! நீதி செலுத்துவோரையே அல்லாஹ் நேசிக்கிறான்\" என்ற இந்த (5:42) வசனம் பனூ நளீர், பனூ குறைளா கூட்டத்தினரின் இழப்பீட்டுத் தொகை தொடர்பாக இறங்கியதாகும். நளீர் கூட்டத்தினரில் கொலை செய்யப்பட்டவர் சிறப்புகுரியவர்களாக இருந்தனர். எனவே அவர்களுக்கு முழு இழப்பீட்டுத் தொகை வழங்கப்பட்டது. பனூ குறைளா கூட்டத்தினருக்குப் பாதி இழப்பீட்டுத் தொகை வழங்கப்பட்டது. இதுதொடர்பாக நபி (ஸல்) அவர்களிடம் வழக்கு கொண்டு வரப்பட்டது. அப்போதுதான் இந்த வசனம் இறங்கியது. அவர்களுக்குச் சத்தியத்தின்படி தீர்ப்பு வழங்கினார்கள். பனூ குறைளா கூட்டத்தாருக்கும் இழப்பீட்டுத் தொகையைச் சமமானதாக ஆக்கினார்கள்.\n\nஅறிவிப்பவர்: இப்னு அப்பாஸ் (ரலி),\nநூல்கள்: நஸாயீ (4652), அபூதாவுத் (3896), அஹ்மத் (3434)"},
{"index": "151", "header": "இழப்பீட்டை ஏற்கலாம்", "content": "\"உயிருக்கு உயிர், கண்ணுக்குக் கண், மூக்குக்கு மூக்கு, காதுக்குக் காது, பல்லுக்குப் பல், உடற்காயங்களுக்கு(ச் சம அளவில்) பழிவாங்குதல்\" என அதில் அவர்களுக்கு விதியாக்கியிருந்தோம். யாரேனும் அதை (மன்னித்துத்) தர்மமாக விட்டுவிட்டால் அது அவருக்குப் பாவப் பரிகாரமாக அமையும். அல்லாஹ் அருளியதைக் கொண்டு யார் தீர்ப்பளிக்கவில்லையோ அவர்களே அநியாயக்காரர்கள். (5:45)\nஎன் தந்தையின் சகோதரி \"ருபய்யிஉ பின்த்து நள்ர்\" ஓர் இளம் பெண்ணின் முன்பல்லை உடைத்து விட்டார். என் குலத்தார், அப்பெண்ணின் குலத்தாரிடம், \"இழப்பீட்டுத் தொகையைப் பெற்றுக் கொள்ளுங்கள்; அல்லது (ருபய்யிஉவை) மன்னித்து விடும்படி சொல்லுங்கள்\" என்று கோரினார்கள். அவர்கள் (இரண்டில் எதற்குமே ஒப்புக் கொள்ள) மறுத்து விட்டார்கள். ஆகவே, எங்கள் குலத்தார் நபி (ஸல்) அவர்களிடம் (விபரம் கூறி, தீர்ப்புப் பெற) வந்தார்கள். நபி (ஸல்) அவர்கள் (ருபய்யிஉவைப்) பழிவாங்கும்படி அவர்களுக்கு ஆணையிட்டார்கள். அப்போது (என் தந்தையின் சகோதரர்) அனஸ் பின் நள்ரு (ரலி) அவர்கள், \"அல்லாஹ்வின் தூதரே! (என் சகோதரி) ருபய்யிஉவின் முன்பல் உடைக்கப்படுமா? அப்படி நடக்காது. தங்களைச் சத்திய மார்க்கத்துடன் அனுப்பி வைத்தவன்மீது சத்தியமாக! அவளது முன்பல் உடைக்கப்படாது\" என்று கூறினார்கள். நபி (ஸல்) அவர்கள், \"அனஸே! அல்லாஹ்வின் சட்டம் பழிவாங்குவதாகும். (ஆகவே, அதை வெறுக்கவோ மறுக்கவோ வேண்டாம்)\" என்று கூறினார்கள். பிறகு, அந்த (இளம் பெண்ணின்) குலத்தார் (ஈட்டுத் தொகை பெற) ஒப்புக் கொண்டு (ருபய்யிஉவை) மன்னித்து விட்டார்கள். அப்போது நபி (ஸல்) அவர்கள், \"அல்லாஹ்வின் அடியார்களில் சிலர் உள்ளனர். அவர்கள் அல்லாஹ்வின் மீது சத்தியமிட்டு (எதையேனும் கூறி) விடுவார்களாயின் அதை அல்லாஹ் நிறைவேற்றி விடுகின்றான்\" என்று சொன்னார்கள்.\nஅனஸ் (ரலி) அவர்கள் வழியாக அறிவிக்கப்படும் மற்றோர் அறிவிப்பில், '(அப்பெண்ணின்) குலத்தார் (பழிவாங்காமல் விட்டுவிட) ஒப்புக் கொண்டு பரிகாரத் தொகையை ஏற்றுக் கொண்டார்கள்' என்று வந்துள்ளது.\n\nஅறிவிப்பவர்: அனஸ் (ரலி), நூல்கள்: புகாரி (2703), நஸாயீ (4674), அபூதாவுத்(3979), இப்னுமாஜா (2639), அஹ்மத் (11854)\n\nஒருவர், மற்றொருவரின் கையைக் கடித்தார். அப்போது (கடிபட்டவர்) தமது கையை அவரது வாயிலிருந்து இழுத்தார். இதனால் கடித்தவரின் முன் பற்கள் இரண்டு விழுந்து விட்டன. இதையொட்டி அவர்கள் இருவரும் நபி (ஸல்) அவர்களிடம் வழக்கைக் கொண்டு வந்தனர். அப்போது நபி (ஸல்) அவர்கள், \"உங்களில் ஒருவர் தம் சகோதரனின் கையை ஆண் ஒட்டகம் கடிப்பதைப் போன்று கடிப்பாரா? (அதுவரை அவன் தனது கையை அப்படியே வைத்துக் கொண்டிருப்பானா? எனவே இதனால் பல்லிழந்த) உமக்கு இழப்பீட்டுத் தொகை கிடையாது\" என்று சொன்னார்கள்.\n\nஅறிவிப்பவர்: இம்ரான் பின் ஹுஸைன் (ரலி),\nநூல்கள்: புகாரி (6892), முஸ்லிம் (3456)"},
{"index": "152", "header": "அல்அஷ்ரீ குலத்தாரின் சிறப்பு", "content": "\"அல்லாஹ் வேறொரு சமுதாயத்தைக் கொண்டு வருவான். அவன் அவர்களை நேசிப்பான்; அவர்களும் அவனை நேசிப்பார்கள்...\" (5:54) என்ற வசனம் இறங்கியபோது நபி (ஸல்) அவர்கள் இவர்கள்தான் அந்தச் சமுதாயத்தினர் என்று (யமன் பகுதியைச் சார்ந்த) அபூமூஸா அல்அஷ்ரீ அவர்களைச் சுட்டிக் காட்டினார்கள்.\n\nஅறிவிப்பவர்: இயாள் அல்அஷ்அரீ (ரலி), நூல்: தப்ரானீ- கபீர் (1016)"},
{"index": "153", "header": "உருமாற்றப்பட்ட கூட்டத்தினருக்கு வழித்தோன்றல் கிடையாது", "content": "\"அல்லாஹ்விடம் இதைவிட மோசமான பலனை அடைந்தவர்களைப் பற்றி உங்களுக்கு நான் அறிவிக்கட்டுமா? யாரை அல்லாஹ் சபித்து, அவர்கள் மீது கோபமுற்று, அவர்களில் சிலரைக் குரங்குகளாகவும் சிலரைப் பன்றிகளாகவும் ஆக்கினானோ அவர்களும், ஷைத்தானை வணங்கியோருமே தரங்கெட்டவர்கள்; நேர்வழியிலிருந்து தவறியவர்கள்\" என்று கூறுவீராக! (5:60)\nஒருவர், \"அல்லாஹ்வின் தூதரே! (தற்போதுள்ள) குரங்குகளும், பன்றிகளும் உருமாற்றப்பட்ட (பனூ இஸ்ராயீல் சமுதாயத்த)வர்களில் உள்ளவையா?\" என்று கேட்டார். அதற்கு அல்லாஹ்வின் தூதர் (ஸல்) அவர்கள், \"அல்லாஹ், எந்த ஒரு சமுதாயத்தையும் அழித்துவிட்டு அல்லது வேதனைப்படுத்திவிட்டு, அவர்களுக்கு வழித்தோன்றலை ஏற்படுத்துவதில்லை. குரங்குகளும், பன்றிகளும் அதற்கு முன்பே இருந்தன\" என்று விடையளித்தார்கள்.\n\nஅறிவிப்பவர்: இப்னு மஸ்வூத் (ரலி), நூல்கள்: முஸ்லிம் (5177) , அஹ்மத் (3517)"},
{"index": "154", "header": "வாரி வழங்கும் இறைவன்", "content": "நப்பாஷ் பின் கைஸ் என்ற ஒரு யூதன், \"உம்முடைய இறைவன் கஞ்சன், (மக்களுக்குக்) கொடுக்க மாட்டான்\" என்று சொன்னபோது, \"அல்லாஹ்வின் கை கட்டப்பட்டுள்ளது\" என யூதர்கள் கூறுகின்றனர். அவர்களின் கைகளே கட்டப்பட்டுள்ளன. இவ்வாறு அவர்கள் கூறியதால் சபிக்கப்பட்டனர். மாறாக, அவனது இரு கைகளும் விரிக்கப்பட்டே உள்ளன. தான் நாடியவாறு அவன் வழங்குகிறான்\" என்ற (5:64) வசனம் இறங்கியது.\n\nஅறிவிப்பவர்: இப்னு அப்பாஸ் (ரலி), நூல்: தப்ரானீ - கபீர் (12334)\n\nஅல்லாஹ்வின் தூதர் (ஸல்) அவர்கள் கூறினார்கள்:\nஅல்லாஹ்வின் கரம் நிரம்பியுள்ளது; வாரிவழங்குவதால் அது வற்றிப்போய் விடுவதில்லை. இரவும் பகலும் (அருள்மழையைப்) பொழிந்து கொண்டேயிருக்கிறது. வானங்களையும் பூமியையும் அவன் படைத்தது முதல் அவன் வழங்கியவை அவனது கரத்திலுள்ள (செல்வத்)தை வற்றச் செய்து விடவில்லை என்பதைப் பார்த்தீர்களா? (வானங்களையும் பூமியையும் படைப்பதற்கு முன்னர்) அவனுடைய இருக்கை (அர்ஷ்), நீரின் மீது இருந்தது. அவனது இன்னொரு கரத்தில் தராசு உள்ளது. அவனே தாழ்த்துகின்றான்; அவனே உயர்த்துகின்றான்.\n\nஅறிவிப்பவர்: அபூஹுரைரா (ரலி), நூல்கள்: புகாரி (7411), முஸ்லிம் (1816)"},
{"index": "155", "header": "இறை ஆணை எதுவும் மறைக்கப்படவில்லை", "content": "இறைத் தூதர் முஹம்மத் (ஸல்) அவர்கள் (தமக்கு அருளப்பட்ட) வேத அறிவிப்பிலிருந்து எதையும் மறைத்தார்கள் என உங்களிடம் யாரேனும் சொன்னால் அவரை நீங்கள் நம்பாதீர்கள். ஏனெனில், \"தூதரே! உமது இறைவனிடமிருந்து உமக்கு அருளப்பட்டதை எடுத்துரைப்பீராக! (அவ்வாறு) நீர் செய்யாவிட்டால் அவனது தூதுச் செய்தியை எடுத்துரைத்தவராக மாட்டீர்\" என்று (5:67) அல்லாஹ் கூறுகிறான்\n\nஅறிவிப்பவர்: ஆயிஷா (ரலி), நூல்கள்: புகாரி (7531), முஸ்லிம் (287)"},
{"index": "156", "header": "நபிகள் நாயகத்திற்கு இறைவனின் பாதுகாப்பு", "content": "\"அல்லாஹ், மனிதர்களிடமிருந்து உம்மைக் காப்பாற்றுவான்\" என்ற (5:67) வசனம் இறங்கும் வரையிலும் நபி (ஸல்) அவர்களுக்கு (மக்களால்) பாதுகாப்பு அளிக்கப்பட்டது. (இந்த வசனம் இறங்கிய பின்னர்) நபி (ஸல்) அவர்கள் கூடாரத்திலிருந்து தம் தலையை வெளியே நீட்டி, \"மக்களே! நீங்கள் (பாதுகாப்புப் பணியிலிருந்து) விடுபடலாம். அல்லாஹ் என்னைப் பாதுகாத்துள்ளான்\" என்று கூறினார்கள்.\n\nஅறிவிப்பவர்: ஆயிஷா (ரலி),\nநூல்கள்: திர்மிதீ (2972), பைஹகீ (17508), ஹாகிம் (3221)"},
{"index": "157", "header": "உண்மையை அறிந்து கண்ணீர் சிந்தியவர்கள்", "content": "\"இத்தூதர் மீது அருளப்பட்டதை அவர்கள் செவியுறும்போது, உண்மையை அறிந்து கொண்டதால் அவர்களின் கண்களில் கண்ணீர் வழிந்தோடுவதைக் காண்பீர். \"எங்கள் இறைவனே! நாங்கள் இறைநம்பிக்கை கொண்டோம். எனவே, எங்களைச் சாட்சி கூறுவோருடன் பதிவு செய்வாயாக!\" என்று அவர்கள் கூறுவார்கள் என்ற (5:83) வசனம் நஜ்ஜாஷி மற்றும் அவரது தோழர்கள் தொடர்பாக இறங்கியதாகும்.\n\nஅறிவிப்பவர்: அப்துல்லாஹ் பின் ஸுபைர் (ரலி),\nநூல்கள்: நஸாயீ - குப்ரா (11083), தப்ரானீ - கபீர் (24)"},
{"index": "158", "header": "நல்லவற்றைத் தடை செய்யக் கூடாது", "content": "அப்துல்லாஹ் பின் மஸ்ஊத் (ரலி) அவர்கள் கூறியதாவது:\n\"நாங்கள் அல்லாஹ்வின் தூதர் (ஸல்) அவர்களுடன் ஓர் அறப்போரில் கலந்து கொண்டிருந்தோம். அப்போது எங்களுடன் (எங்கள் துணைவியரோ, வேறு பெண்களை மணமுடித்துக் கொள்ளத் தேவையான செல்வமோ) ஏதும் இருக்கவில்லை. ஆகவே நாங்கள் அல்லாஹ்வின் தூதர் (ஸல்) அவர்களிடம், \"(ஆண்மை நீக்கம் செய்து கொள்ள) நாங்கள் காயடித்துக் கொள்ளலாமா?\" என்று கேட்டோம். அவ்வாறு செய்ய வேண்டாமென நபி (ஸல்) அவர்கள் எங்களுக்குத் தடை விதித்தார்கள். அதன் பின்னர் ஆடைக்குப் பதிலாகப் பெண்களை மணமுடித்துக் கொள்ள எங்களுக்கு அனுமதியளித்தார்கள்\" என்று கூறிவிட்டுப் பின்வரும் வசனத்தை அன்னார் எங்களுக்கு ஓதிக் காட்டினார்கள்:\nஇறைநம்பிக்கை கொண்டோரே! அல்லாஹ் உங்களுக்கு அனுமதித்த நல்லவற்றை, தடை செய்யப்பட்டதாக ஆக்காதீர்கள்! வரம்பு மீறாதீர்கள்! வரம்பு மீறுவோரை அல்லாஹ் நேசிக்க மாட்டான். (5:87)\n\nஅறிவிப்பவர்: கைஸ் பின் அபீ ஹாஸிம், நூல்கள்: புகாரி (5075), முஸ்லிம்(2720)"},
{"index": "159", "header": "மது தடை செய்யப்பட்ட நிகழ்வு", "content": "ஸஃது (ரலி) அவர்கள் கூறுகிறார்கள்: என் விஷயத்தில் குர்ஆனின் சில வசனங்கள் அருளப்பட்டன. (அவை வருமாறு:)\n....நான் அன்சாரிகள் மற்றும் முஹாஜிர்கள் சிலர் இருந்த இடத்திற்கு வந்தேன். அப்போது அவர்கள், \"வாரும்! உமக்கு உண்பதற்கு உணவும், பருகுவதற்கு மதுவும் தருகிறோம்\" என்று கூறினர். -இது மது தடை செய்யப்படுவதற்குமுன் நடைபெற்ற நிகழ்வாகும்.- அவ்வாறே நான் அவர்களுடன் ஒரு தோட்டத்திற்குச் சென்றேன். அங்கு அவர்களுக்கு அருகில் பொறிக்கப்பட்ட ஒட்டக இறைச்சியும், ஒரு தோல் பையில் மதுவும் இருந்தது. அவர்களுடன் சேர்ந்து நான் அந்த இறைச்சியை உண்டேன்; (மதுவைப்) பருகினேன்.\nஅப்போது அவர்களிடையே முஹாஜிர்கள் மற்றும் அன்சாரிக(ளின் சிறப்புக)ள் குறித்துப் பேசப்பட்டது. அப்போது நான் \"அன்சாரிகளைவிட முஹாஜிர்களே சிறந்தவர்கள்\" என்றேன். அப்போது ஒருவர் ஒட்டகத்தின் தாடையெலும்பு ஒன்றை எடுத்து என்னை அடித்து விட்டார்; எனது மூக்கில் காயமேற்படுத்தி விட்டார். உடனே நான் அல்லாஹ்வின் தூதர் (ஸல்) அவர்களிடம் வந்து நடந்ததைத் தெரிவித்தேன்.\nஅப்போதுதான் அல்லாஹ் என் விஷயத்தில் மது தொடர்பாக, \"இறைநம்பிக்கை கொண்டோரே! மது, சூதாட்டம், சிலைகள், குறி கேட்பதற்கான அம்புகள் ஆகியவை ஷைத்தானின் அறுவெறுக்கத்தக்க செயல்களாகும். எனவே அவற்றை விட்டு விலகிக் கொள்ளுங்கள்! நீங்கள் வெற்றியடைவீர்கள்\" என்ற (5:90) வசனத்தை அருளினான்.\n\nஅறிவிப்பவர்: ஸஅத் பின் அபீ வக்காஸ் (ரலி), நூல்: முஸ்லிம் (4789)\n\nநபி (ஸல்) அவர்கள் கூறினார்கள்:\nபோதை தரும் (தன்மை கொண்ட) எல்லாப் பானங்களும் தடை செய்யப்பட்டவையே!\n\nஅறிவிப்பவர்: ஆயிஷா (ரலி), நூல்கள்: புகாரி (242), முஸ்லிம் (4070)\n\n\"அதிகமாகக் குடித்தால் (மட்டுமே) போதையேற்படுத்தும் பொருட்களைக் குறைவாகக் குடிப்பதும் தடையாகும்\" என்று நபி (ஸல்) அவர்கள் கூறினார்கள்.\n\nஅறிவிப்பவர்: ஆயிஷா (ரலி),\nநூல்கள்: அபூதாவுத் (3196), திர்மிதீ (1788), அஹ்மத்(14176)\nஉமர் (ரலி) அவர்கள், நபி (ஸல்) அவர்களின் உரைமேடையில் இருந்தபடி, \"மக்களே! மதுபானத் தடை(ச் சட்டம்) இறங்கிவிட்டது. திராட்சை, பேரீச்சம் பழம், தேன், கோதுமை, வாற்கோதுமை ஆகிய ஐந்து பொருட்களிலிருந்தும் மது தயாரிக்கப்படுகிறது. (ஆயினும்,) அறிவை மயக்கும் அனைத்தும் மதுதான்\" என்று கூறினார்கள்.\n\nஅறிவிப்பவர்: இப்னு உமர் (ரலி), நூல்கள்: புகாரி (4619), முஸ்லிம் (5769)\n\nசூதாட்டம்\nநபி (ஸல்) அவர்கள் கூறினார்கள்: பகடைக் காய் வைத்து(ச் சூது) விளையாடியவர், தமது கையைப் பன்றி இறைச்சியிலும் இரத்தத்திலும் தேய்த்தவரைப் போல் ஆவார்.\n\nஅறிவிப்பவர்: புரைதா (ரலி), நூல்கள்: முஸ்லிம் (4549), அபூதாவுத் (4288), இப்னுமாஜா (3753), அஹ்மத் (21901)\n\nஅல்லாஹ்வின் தூதர் (ஸல்) அவர்கள் கூறினார்கள்:\nயார் சத்தியம் செய்யும்போது, 'லாத்தின்மீது சத்தியமாக! உஸ்ஸாவின்மீது சத்தியமாக!' என்று கூறிவிட்டாரோ, அவர் (அதற்குப் பரிகாரமாக) 'லாஇலாஹ இல்லல்லாஹ்' (அல்லாஹ்வைத் தவிர வேறு இறைவன் இல்லை) என்று சொல்லட்டும்! எவர் தம் நண்பரிடம், 'வா சூது விளையாடுவோம்' என்று கூறுவாரோ அவர் (எதையேனும்) தர்மம் செய்யட்டும்.\n\nஅறிவிப்பவர்: அபூஹுரைரா (ரலி), நூல்கள்: புகாரி (4860), முஸ்லிம் (3384)"},
{"index": "160", "header": "மதுவின் கேடுகள்", "content": "ஷைத்தான் மதுவின் மூலமும், சூதாட்டத்தின் மூலமும் உங்களுக்கிடையே பகையையும் வெறுப்பையும் ஏற்படுத்தி, அல்லாஹ்வை நினைவு கூர்வதை விட்டும், தொழுகையை விட்டும் உங்களைத் தடுக்கவே நாடுகிறான். எனவே நீங்கள் விலகிக் கொள்ள மாட்டீர்களா? (5:91)\n35வது குறிப்பைக் காண்க!"},
{"index": "161", "header": "தடுக்கப்படுவதற்கு முன் மது அருந்தியோரின் நிலை", "content": "நபித் தோழர்களில் சிலர் மது அருந்தும் பழக்கமுள்ளவர்களாக இருந்த நிலையில் மரணித்தார்கள். மது தடைசெய்யப்பட்ட போது, நபித் தோழர்களில் சிலர் மது அருந்தும் பழக்கமுள்ளவர்களாக நமது தோழர்கள் இறந்து விட்டார்களே அவர்களின் நிலை என்ன? என்று கேட்டார்கள். அப்போது (தடுக்கப்படுவதற்குமுன் மது) அருந்தியதற்காக இறைநம்பிக்கை கொண்டு, நற்செயல்கள் செய்வோர்மீது எந்தக் குற்றமும் இல்லை\" என்ற (5:93) வசனம் இறங்கியது.\n\nஅறிவிப்பவர்: பரா (ரலி), நூல்கள்: திர்மிதீ (2976), இப்னுஹிப்பான் (5350), முஸ்னத் அபீயஃலா (1719)\n\n\"(தடுக்கப்பட்டதிலிருந்து) விலகி, இறைநம்பிக்கை கொண்டு, நற்செயல்கள் செய்து, பின்னரும் இறையச்சத்துடன் நடந்து, இறைநம்பிக்கை கொண்டு, மீண்டும் இறையச்சத்துடன் நடந்து நன்மை செய்தால், (தடுக்கப்படுவதற்குமுன் மது) அருந்தியதற்காக இறைநம்பிக்கை கொண்டு, நற்செயல்கள் செய்வோர்மீது எந்தக் குற்றமும் இல்லை. நன்மை செய்வோரை அல்லாஹ் நேசிக்கிறான்\" எனும் இந்த (5:93) இறைவசனம் முழுமையாக அருளப்பட்டபோது, அல்லாஹ்வின் தூதர் (ஸல்) அவர்கள் என்னிடம், \"நீரும் அவர்களில் ஒருவர்தான்\" என்று கூறினார்கள்.\n\nஅறிவிப்பவர்: இப்னு மஸ்வூத் (ரலி), நூல்கள்: முஸ்லிம் (4855), திர்மிதீ (2979)\n\nநான் அபூ தல்ஹா (ரலி) அவர்கள் வீட்டில் மக்களுக்கு மது பரிமாறுபவனாக இருந்தேன். அந்த நாட்களில் பேரீச்சம் பழ மதுவையே அவர்கள் குடித்து வந்தனர். (மதுவைத் தடை செய்யும் இறைவசனம் அருளப்பட்டவுடன்), அல்லாஹ்வின் தூதர் (ஸல்) அவர்கள் பொது அறிவிப்புச் செய்பவரை அழைத்து, \"(மக்களே!) மது தடை செய்யப்பட்டு விட்டது\" என்று அறிவிக்கும்படி ஆணையிட்டார்கள். அபூ தல்ஹா (ரலி) அவர்கள் என்னிடம், \"வெளியே சென்று இதை ஊற்றிவிடு\" என்று கூறினார்கள். நான் வெளியே சென்று அதை (சாலையில்) ஊற்றி விட்டேன். அது மதீனா நகரின் தெருக்களில் ஓடியது. மக்களில் சிலர், \"தங்கள் வயிறுகளில் மது இருக்கும் நிலையில் பல பேர் கொல்லப்பட்டிருக்கிறார்களே! (அவர்களின் நிலை என்ன?)\" என்று கேட்டார்கள். அப்போதுதான், \"(தடுக்கப்படுவதற்குமுன் மது) அருந்தியதற்காக இறைநம்பிக்கை கொண்டு, நற்செயல்கள் செய்வோர்மீது எந்தக் குற்றமும் இல்லை\" என்னும் (5:93) திருக்குர்ஆன் வசனம் அருளப்பட்டது.\n\nஅறிவிப்பவர்: அனஸ் (ரலி), நூல்கள்: புகாரி (2464), முஸ்லிம் (4006)"},
{"index": "162", "header": "கடல் உணவு அனுமதிக்கப்பட்டதாகும்", "content": "உங்களுக்கும், பயணிகளுக்கும் பயன்படுவதற்காக கடலில் வேட்டையாடுவதும் அதன் உணவும் உங்களுக்கு அனுமதிக்கப்பட்டுள்ளது. (5:96)\nகடலிலிருந்து கிடைக்கும் மீன் உள்ளிட்ட உணவுகள் தாமாகச் செத்தவையாக இருந்தாலும் அவற்றைச் சாப்பிடுவது அனுமதிக்கப்பட்டதாகும். நபி (ஸல்) அவர்கள் காலத்தில் கடலிலிருந்து கிடைத்த மிகப் பெரும் திமிங்கிலத்தை நபித் தோழர்கள் உணவாக உண்டனர்.\nஅல்லாஹ்வின் தூதர் (ஸல்) அவர்கள் குறைஷியரின் வணிகக் குழுவொன்றை எதிர்கொள்ள ஒருபடைப் பிரிவில் எங்களை அனுப்பினார்கள்.\nஎங்களுக்கு அபூஉபைதா பின் அல்ஜர்ராஹ் (ரலி) அவர்களைத் தளபதியாக நியமித்தார்கள். ஒரு பை பேரீச்சம் பழத்தை எங்களுக்குப் பயண உணவாகக் கொடுத்தார்கள். எங்களுக்குத் தருவதற்கு அவர்களிடம் வேறெதுவும் இல்லை. அபூஉபைதா (ரலி) அவர்கள் அதிலிருந்து ஒவ்வொரு பேரீச்சம் பழமாக எங்களுக்குக் கொடுத்து வந்தார்கள்.\nஅறிவிப்பாளர்களில் ஒருவரான அபுஸ்ஸுபைர் முஹம்மத் பின் முஸ்லிம் கூறுகிறார்:\nநான் (ஜாபிர் - ரலி அவர்களிடம்) \"அதை வைத்துக் கொண்டு என்ன செய்தீர்கள்? (அது உங்களுக்குப் போதுமானதாக இருந்திருக்காதே?)\" என்று கேட்டேன்.\nஅதற்கு அவர்கள் கூறினார்கள்: குழந்தை வாயிலிட்டுச் சுவைப்பதைப் போன்று நாங்களும் அந்தப் பேரீச்சம் பழத்தைச் சுவைப்போம். அதற்கு மேல் தண்ணீரும் அருந்திக் கொள்வோம். அன்றைய பகலிலிருந்து இரவு வரை அதுவே எங்களுக்குப் போதுமானதாயிருக்கும்.\nநாங்கள் எங்களிடமிருந்த தடிகளால் கருவேல மரத்தில் அடி(த்து இலை பறி)ப்போம். பிறகு அதைத் தண்ணீரில் நனைத்து அதையும் உண்டோம்.\nபிறகு நாங்கள் கடற்கரையோரமாக நடந்தோம். அப்போது கடலோரத்தில் பெரிய மணல் திட்டைப் போன்று ஏதோ ஒன்று எங்களுக்குத் தென்பட்டது. அங்கு நாங்கள் சென்றோம். அங்கே 'கொழுப்புத் தலை திமிங்கலம்' (அம்பர்) கிடந்தது.\n(தளபதி) அபூஉபைதா (ரலி) அவர்கள் \"செத்ததாயிற்றே?\" என்று கூறினார்கள். பிறகு \"இல்லை, நாம் அல்லாஹ்வின் தூதர் (ஸல்) அவர்களின் தூதர்கள் ஆவோம். அல்லாஹ்வின் பாதையில் (அறப்போரில்) உள்ளோம். நீங்கள் நிர்ப்பந்தத்திற்கும் உள்ளாக்கப்பட்டிருக்கிறீர்கள். எனவே, (இதை) உண்ணுங்கள்\" என்று கூறினார்கள்.\nஅந்தத் திமிங்கலத்தை வைத்துக்கொண்டு நாங்கள் ஒரு மாதம் கழித்தோம். எங்கள் முந்நூறு பேரின் உடலும் வலிமையாகிவிட்டது. நாங்கள் அந்தத் திமிங்கலத்தின் விழிப் பள்ளத்திலிருந்து பெரிய பாத்திரங்கள் மூலம் எண்ணெய் எடுத்தோம். அதன் உடலைக் காளை மாட்டின் அளவுக்குத் துண்டு போட்டோம். அபூஉபைதா (ரலி) அவர்கள் எங்களில் பதின்மூன்று பேரைத் தேர்ந்தெடுத்து, அதன் விழிப் பள்ளத்தில் அமர வைத்தார்கள்.\nமேலும், அதன் விலா எலும்புகளில் ஒன்றை எடுத்து, அதை(ப் பூமியில்) நட்டு வைத்தார்கள். பிறகு எங்களிடமிருந்த ஒரு பெரிய ஒட்டகத்தில் சிவிகை பூட்டி அதில் ஏறி அந்த எலும்பிற்குக் கீழே கடந்து போனார்கள். (அந்த எலும்பு தலையைத் தொடவில்லை. அந்த அளவுக்குப் பெரியதாக இருந்து.) பிறகு அந்த மீனை (அரை வேக்காட்டில்) வேக வைத்துப் பயண உணவாக எடுத்துக் கொண்டோம்.\nநாங்கள் மதீனா வந்தபோது, அல்லாஹ்வின் தூதர் (ஸல்) அவர்களிடம் சென்று நடந்ததைத் தெரிவித்தோம். அப்போது அல்லாஹ்வின் தூதர் (ஸல்) அவர்கள், \"அது அல்லாஹ் உங்களுக்கு வெளிப்படுத்திய உணவாகும். அதில் ஏதேனும் உங்களிடம் மீதியிருந்தால் நமக்கும் உண்ணக் கொடுங்களேன்!\" என்று கேட்டார்கள்.\nஉடனே நாங்கள் அதிலிருந்து சிறிதளவை அல்லாஹ்வின் தூதர் (ஸல்) அவர்களுக்குக் கொடுத்தனுப்பினோம். அதை அவர்கள் உண்டார்கள்.\n\nஅறிவிப்பவர்: ஜாபிர் (ரலி), நூல்கள்: முஸ்லிம் (3915), புகாரி (2483)"},
{"index": "163", "header": "இஹ்ராமுடைய நிலையில் தரையில் வேட்டையாடுவது கூடாது", "content": "நீங்கள் இஹ்ராமுடன் இருக்கும் காலங்களில் தரையில் வேட்டையாடுவது உங்களுக்குத் தடுக்கப்பட்டுள்ளது. அல்லாஹ்வை அஞ்சுங்கள்! அவனிடமே நீங்கள் ஒன்றுதிரட்டப்படுவீர்கள். (5:96)\nநாங்கள் மதீனாவுக்கு மூன்று (கல்) தொலைவிலுள்ள 'காஹா' எனும் இடத்தில் நபி (ஸல்) அவர்களுடன் இருந்தோம். எங்களிடையே இஹ்ராம் கட்டியவர்களும், இஹ்ராம் கட்டாதவர்களும் இருந்தனர். என் தோழர்கள் எதையோ பார்க்கலானார்கள். நான் கூர்ந்து பார்த்தபோது ஒரு காட்டுக் கழுதை தென்பட்டது. (என் குதிரையில் ஏறியதும்) எனது சாட்டை கீழே விழுந்தது. (அதை எடுத்துக் கேட்டபோது) என் தோழர்கள், \"நாங்கள் இஹ்ராம் கட்டியிருப்பதால் இந்த விஷயத்தில் உமக்கு எந்த உதவியும் செய்ய மாட்டோம்\" என்று கூறிவிட்டனர். எனவே, நானே (இறங்கி) அதை எடுத்தேன். பின்னர், ஒரு பாறாங்கல்லின் பின்னாலிருந்து (மறைந்து) கழுதையின் அருகே சென்று அதன் கால்களை வெட்டி (அதை வேட்டையாடி)னேன். என் தோழர்களிடம் அதைக் கொண்டு வந்தேன். சிலர் உண்ணுங்கள் என்றனர். மற்ற சிலர் உண்ணாதீர்கள் என்றனர். எங்களுக்கு முன்னே சென்று கொண்டிருந்த நபி (ஸல்) அவர்களிடம் சென்று இது பற்றிக் கேட்டேன். அதற்கு நபி (ஸல்) அவர்கள், \"அதை உண்ணுங்கள்! அது ஹலால் (அனுமதிக்கப்பட்டது)தான்\" என்று பதிலளித்தார்கள்.\n\nஅறிவிப்பவர்: அபூகதாதா (ரலி), நூல்கள்: புகாரி (1823), முஸ்லிம் (2243)"},
{"index": "164", "header": "நபியிடம் தேவையற்ற கேள்விகளைக் கேட்கக் கூடாது", "content": "சிலர் அல்லாஹ்வின் தூதர் (ஸல்) அவர்களிடம் விளையாட்டாகக் கேள்வி கேட்பது வழக்கம். இவ்வாறாக ஒருவர் நபி (ஸல்) அவர்களிடம், \"என் தந்தை யார்?\" என்று கேட்டார். தமது ஒட்டகம் காணாமற் போய் விட்ட இன்னொருவர் \"என் ஒட்டகம் எங்கே?\" என்று கேட்டார். அப்போதுதான் அவர்கள் விஷயத்தில் அல்லாஹ் இந்த வசனத்தை அருளினான்:\nஇறைநம்பிக்கை கொண்டோரே! சிலவற்றைப் பற்றி (நபியிடம்) கேட்காதீர்கள்! அவை உங்களுக்கு அறிவிக்கப்பட்டால் உங்களுக்கு வருத்தமளிக்கும். குர்ஆன் அருளப்படும் சமயத்தில் நீங்கள் அவற்றைப் பற்றிக் கேட்டால் அவை உங்களுக்குத் தெளிவாக்கப்பட்டு விடும். இ(துவரை கேட்ட)வற்றை அல்லாஹ் மன்னித்து விட்டான். அல்லாஹ் மன்னிப்புமிக்கவன்; சகிப்புத் தன்மை மிக்கவன். (5:101)\n\nஅறிவிப்பவர்: இப்னு அப்பாஸ் (ரலி), நூல்கள்: புகாரி (4622), முஸ்லிம் (4706)\n\nஅல்லாஹ்வின் தூதர் (ஸல்) அவர்கள் சூரியன் சாய்ந்த (நண்பகலின்)போது (தம் இல்லத்திலிருந்து) புறப்பட்டு வந்து லுஹ்ர் தொழு(வித்)தார்கள். பிறகு சொற்பொழிவு மேடை (மிம்பர்) மீதேறி நின்று மறுமை நாளை நினைவூட்டிப் பேசினார்கள். அந்நாளில் பயங்கரமான பல காரியங்கள் நிகழும் எனவும் குறிப்பிட்டார்கள். பிறகு (அவர்கள் விரும்பாத பல்வேறு கேள்விகளை மக்கள் வற்புறுத்திக் கேட்டபோது), \"யார் எது குறித்துக் கேட்க விரும்பினாலும் கேட்கட்டும். இந்த இடத்தில் நான் இருக்கும்வரை எதைப் பற்றி நீங்கள் என்னிடம் கேட்டாலும் அதுகுறித்து உங்களுக்கு நான் தெரிவிக்காமல் இருக்க மாட்டேன்\" என்று (கோபத்துடன்) கூறினார்கள். எனவே மக்கள் மிகுதியாக அழலாயினர். நபி (ஸல்) அவர்களோ, என்னிடம் கேளுங்கள் என்று அடிக்கடி கூறிக் கொண்டிருந்தார்கள். அப்போது அப்துல்லாஹ் பின் ஹுதாஃபா அஸ்ஸஹ்மீ (ரலி) அவர்கள் எழுந்து, \"என் தந்தை யார்?\" என்று கேட்டார்கள் அதற்கு நபி (ஸல்) அவர்கள் ஹுதாஃபாதாம் உன் தந்தை என்று பதிலளித்து விட்டு மீண்டும், கேளுங்கள் என்னிடம் என்று அடிக்கடி கூறலானார்கள். (நபியவர்களின் முகக்குறியை அறிந்து கொண்ட) உமர் (ரலி) அவர்கள் மண்டியிட்டு அமர்ந்து, \"அல்லாஹ்வை இறைவனாகவும், இஸ்லாமை மார்க்கமாகவும், முஹம்மத் (ஸல்) அவர்களை இறைத் தூதராகவும் நாங்கள் மனநிறைவுடன் ஏற்றுக் கொண்டோம்\" என்று கூறினார்கள். (இதைக் கேட்ட) நபி (ஸல்) அவர்கள் அமைதியாக இருந்தார்கள்.\nபிறகு, நபி (ஸல்) அவர்கள், \"சற்றுமுன் இதோ இந்த சுவரின் பரப்பில் சொர்க்கமும் நரகமும் எனக்கு எடுத்துக் காட்டப்பட்டது. (இந்த இடத்தில் நான் கண்ட காட்சி போன்று) நன்மையிலும் தீமையிலும் வேறெந்த காட்சியையும் நான் (ஒருபோதும்) கண்டதில்லை\" என்று கூறினார்கள்\n\nஅறிவிப்பவர்: அனஸ் (ரலி), நூல்கள்: புகாரி (540), முஸ்லிம் (4706)"},
{"index": "165", "header": "பஹீரா, ஸாயிபா பற்றிய விளக்கம்", "content": "(கால்நடைகளில்) பஹீரா, ஸாயிபா, வஸீலா, ஹாம் ஆகியவற்றை அல்லாஹ் ஏற்படுத்தவில்லை. மாறாக, இறைமறுப்பாளர்கள் அல்லாஹ்வின் மீது பொய்யைப் புனைந்து கூறுகின்றனர். அவர்களில் அதிகமானோர் சிந்திக்க மாட்டார்கள். (5:103)\nஅல் பஹீரா' என்பது (ஒட்டகங்களில்) எதனுடைய பாலை(க் கறக்கலாகாது என்று) ஷைத்தான்களுக்காகத் தடை செய்யப்பட்டு விடுமோ அந்த ஒட்டக(த்தின் நாம)மாகும். அதன் பாலை மக்களில் எவருமே கறக்க மாட்டார்கள். 'சாயிபா' என்பது அரபுகள் தங்கள் கடவுள்களுக்காக (நேர்ச்சை செய்து) மேயவிட்ட ஒட்டகமாகும். ஆகவே, அதன்மீது சுமை எதுவும் சுமத்தப்படாது.\nமேலும், நபி (ஸல்) அவர்கள், குஸாஆ குலத்தைச் சேர்ந்த அம்ர் பின் ஆமிர் பின் லுஹை என்பவர் நரகத்தில் தன் குடலை இழுத்துக் கொண்டு சென்று கொண்டிருக்கக் கண்டேன். அவர் தான் முதன் முதலில் 'சாயிபா' ஒட்டகங்களை(ச் சிலைகளுக்காக) நேர்ந்து (மேய்ந்து கொண்டிருக்கும்படி) விட்டவர் என்று கூறினார்கள்.\n\nஅறிவிப்பவர்: அபூஹுரைரா (ரலி), நூல்கள்: புகாரி (3521), முஸ்லிம் (5486)\n\nஅல்லாஹ்வின் தூதர் (ஸல்) அவர்கள் கூறினார்கள்:\nநரகத்தின் ஒரு பகுதி, மற்றொரு பகுதியைத் (தின்று) தகர்த்துக் கொண்டிருப்பதைக் கண்டேன். அம்ர் (பின் ஆமிர் அல்குஸாஈ' நரகத்தில்) தன் குடலை இழுத்தபடி சென்று கொண்டிருப்பதையும் கண்டேன். முதன் முதலாக ஒட்டகங்களைச் சிலைகளுக்காக (நேர்ச்சை செய்து) திரியவிட்டவர் அவர்தாம்.\n\nஅறிவிப்பவர்: அயிஷா (ரலி), நூல்கள்: புகாரி (4624), முஸ்லிம் (1645)\n\nமேலும் விபரங்களை 'கலைச் சொல் விளக்கம்' பகுதியில் காண்க!"},
{"index": "166", "header": "நேர்வழி நடப்போருக்கு வழிகெட்டவர்கள் தீங்கிழைக்க முடியாது", "content": "அபூபக்ர் (ரலி) அவர்கள் மக்களுக்கு உரை நிகழ்த்தினார்கள். அதில், \"மக்களே! \"இறைநம்பிக்கை கொண்டோரே! உங்களையே நீங்கள் பாதுகாத்துக் கொள்ளுங்கள்! நீங்கள் நேர்வழி நடந்தால் வழிதவறியோர் உங்களுக்குத் தீங்கிழைக்க முடியாது. நீங்கள் அனைவரும் அல்லாஹ்விடமே திரும்பிச் செல்லவேண்டியுள்ளது. நீங்கள் செய்து கொண்டிருந்ததை அப்போது அவன் உங்களுக்கு அறிவிப்பான்\" என்ற இந்த (5:105) வசனத்தை அல்லாஹ் நாடும் (சரியான) கருத்துக்கு மாறாக வேறு கருத்தை நாடுகிறீர்கள். நபி (ஸல்) அவர்கள் \"மனிதர்கள், அவர்களுக்கிடையில் தீமைகளைக் காணும்போது அதைத் தடுக்காமல் இருந்து விடுகிறார்கள். இதனால் தனது தண்டனையின் மூலம் அவர்களை அல்லாஹ் சூழ்ந்து கொள்வான்\" என்று குறிப்பிட்டார்கள்.\n\nஅறிவிப்பவர்: கைஸ் பின் ஹாஸிம், நூல்கள்: அஹ்மத் (50), திர்மிதீ (2094)"},
{"index": "167", "header": "மரண சாசனமும், சாட்சிகளும்", "content": "இறைநம்பிக்கை கொண்டோரே! உங்களில் ஒருவருக்கு மரணம் நெருங்கி விட்டால், மரண சாசனம் செய்யும்போது, உங்களிலிருந்து நேர்மையான இருவர் உங்களுக்கிடையே சாட்சியாக இருக்க வேண்டும். நீங்கள் பூமியில் பயணம் செய்யும்போது உங்களுக்கு மரண வேதனை ஏற்பட்டால், உங்களைச் சாராத வேறு இருவர் (சாட்சியாக) இருக்கலாம். நீங்கள் சந்தேகப்பட்டால் அவ்விருவரையும் தொழுகைக்குப் பிறகு தடுத்து வைத்து, \"நெருங்கிய உறவினராக இருந்தாலும் (அவர்களிடம்) இதை விலைக்கு விற்க மாட்டோம். அல்லாஹ்வின் சாட்சியத்தை மறைக்கவும் மாட்டோம். அவ்வாறு செய்தால் நாங்கள் பாவிகளாகி விடுவோம்\" என அவ்விருவரும் அல்லாஹ்வின் மீது சத்தியம் செய்ய வேண்டும். (5:106)\nபனூ சஹ்ம் குலத்தைச் சேர்ந்த ஒரு மனிதர் தமீமுத் தாரீ, அதீ பின் பத்தா ஆகியோருடன் பயணம் புறப்பட்டார், அந்த சஹ்ம் குலத்தவர் ஒரு முஸ்லிம் கூட இல்லாத ஒரு பூமியில் இறந்து விட்டார். தமீமுத் தாரீயும், அதீயும் அவர் விட்டுச் சென்ற (அவருடைய) சொத்துகளை எடுத்துக் கொண்டு வந்தபோது (அவற்றில்) தங்கத்தால் செதுக்கிய வேலைப்பாடுகள் கொண்ட வெள்ளிப் பாத்திரம் ஒன்றைக் காணவில்லை. அல்லாஹ்வின் தூதர் (ஸல்) அவ்விருவரிடமும் உறுதிமொழி வாங்கினார்கள். பிறகு அந்தப் பாத்திரம் மக்காவில் சிலரிடம் காணப்பட்டது. அவர்கள், \"நாங்கள் இதை தமீமிடமிருந்தும், அதீயிடமிருந்தும் வாங்கினோம்\" என்று கூறினர். அப்போது (இறந்து போன) சஹ்ம் குலத்தவரின் (நெருங்கிய) உறவினர்களில் இருவர் எழுந்து சத்தியம் செய்து, \"எங்கள் சாட்சியம் அவர்கள் இருவருடைய சாட்சியத்தை விட தகுதிமிக்கதாகும்; (ஏற்கத் தக்கதாகும்) என்றும், அந்தப் பாத்திரம் எங்கள் தோழருடையதே\" என்றும் கூறினர். அவர்களுடைய விவகாரத்தில் தான் இந்த (5:106, 107) இறைவசனம் அருளப்பட்டது.\n\nஅறிவிப்பவர்: இப்னு அப்பாஸ் (ரலி),\nநூல்கள்: புகாரி (2780), திர்மிதீ (2986), அபூதாவுத் (3129)"},
{"index": "168", "header": "ஈஸா நபியைப் போன்று பதிலளிக்கும் முஹம்மது நபி", "content": "\"மர்யமின் மகன் ஈஸாவே! 'அல்லாஹ்வையன்றி, என்னையும் என் தாயாரையும் கடவுள்களாக எடுத்துக் கொள்ளுங்கள்' என்று நீர் மக்களிடம் கூறினீரா?\" என அல்லாஹ் கேட்கும்போது அவர், \"நீ தூயவன்! எனக்கு உரிமையில்லாததை நான் கூறுவது எனக்குத் தகாது. நான் அவ்வாறு கூறியிருந்தால் அதை நீ அறிந்திருப்பாய். என் உள்ளத்திலிருப்பதை நீ அறிவாய். உன் உள்ளத்திலிருப்பதை நான் அறிய மாட்டேன். நீயே மறைவானவற்றை நன்கறிபவன்\" என்று கூறுவார். (5:116)\nஅல்லாஹ்வின் தூதர் (ஸல்) அவர்கள், \"நீங்கள் (மறுமை நாளில்) காலில் செருப்பணியாதவர்களாகவும், நிர்வாணமானவர்களாகவும், விருத்தசேதனம் செய்யப்படாதவர்களாகவும் எழுப்பப்படுவீர்கள்\" என்று கூறிவிட்டு, பிறகு, \"முதலில் படைப்பை நாம் தொடங்கியது போலவே அதை மீட்டெடுப்போம். (இது) நம்மீது கடமையாகவுள்ள வாக்குறுதி! நாம் (இதைச்) செய்வோராகவே இருக்கிறோம்\" எனும் (21:104) இறைவசனத்தை ஓதினார்கள். முதலாவதாக ஆடை அணிவிக்கப்படுபவர்கள் இப்ராஹீம் (அலை) அவர்கள் ஆவார்கள். பிறகு, என் தோழர்களில் சிலர் (சொர்க்கத்திற்காக) வலப்பக்கமும், (சிலர் நரகத்திற்காக) இடப்பக்கமும் கொண்டு செல்லப்படுவார்கள். நான், \"இவர்கள் என் தோழர்கள்\" என்று கூறுவேன். \"இவர்களை விட்டு நீங்கள் பிரிந்ததிலிருந்து இவர்கள், தம் கால் சுவடுகளின் வழியே (எங்கிருந்து வந்தார்களோ அந்த மதத்திற்குத்) திரும்பிச் சென்று கொண்டிருந்தார்கள்\" என்று சொல்லப்படும். அதற்கு நான் நல்லடியாரான மர்யமின் மைந்தர் ஈசா (அலை) அவர்கள் கூறியதைப் போன்றே, \"நீ எனக்கு ஏவியவாறு, \"என் இறைவனும் உங்கள் இறைவனுமாகிய அல்லாஹ்வையே வணங்குங்கள்\" என்பதைத் தவிர எதையும் நான் அவர்களிடம் கூறவில்லை. நான் அவர்களுடன் இருந்தவரை அவர்களைக் கவனித்துக் கொண்டிருந்தேன். நீ என்னைக் கைப்பற்றியதும் நீயே அவர்களைக் கண்காணிப்பவனாய் இருந்தாய். நீ அனைத்துப் பொருட்களையும் கண்காணிப்பவன். நீ அவர்களை வேதனை செய்தால் அவர்கள் உன் அடியார்களே! நீ அவர்களை மன்னித்தால் நீயே மிகைத்தவன், நுண்ணறிவாளன்\" (5:117,118) என்று கூறி விடுவேன்.\n\nஅறிவிப்பவர்: இப்னு அப்பாஸ் (ரலி), நூல்கள்: புகாரி (3447), முஸ்லிம் (5493)"},
{"index": "169", "header": "தனது சமுதாயத்தைப் பற்றி நபியின் கவலையும், இறைவனின் பதிலும்", "content": "நபி (ஸல்) அவர்கள், இப்ராஹீம் (அலை) அவர்கள் தொடர்பாக அல்லாஹ் குறிப்பிட்டுள்ள \"என் இறைவனே! இவை மக்களில் அதிகமானவர்களை வழிகெடுத்து விட்டன. எனவே, யார் என்னைப் பின்பற்றுகிறாரோ அவரே என்னைச் சார்ந்தவர். யாரேனும் எனக்கு மாறு செய்தால், அப்போது நீயே மன்னிப்புமிக்கவன்; நிகரிலா அன்பாளன்\" என்ற (14:36) வசனத்தையும், ஈஸா (அலை) அவர்கள் கூறியதாகக் குறிப்பிட்டுள்ள, \"நீ அவர்களை வேதனை செய்தால் அவர்கள் உன் அடியார்களே! நீ அவர்களை மன்னித்தால் நீயே மிகைத்தவன், நுண்ணறிவாளன்\" என்ற (5:118) வசனத்தையும் ஓதிக் காட்டினார்கள். அப்போது நபியவர்கள் தம்மிரு கைகளையும் உயர்த்தியவாறு \"இறைவா! என் சமுதாயம்; என் சமுதாயம் (இவர்களைக் காப்பாற்றுவாயாக!)\" என்று இறைஞ்சினார்கள்; அழுதார்கள். அப்போது வலிமையும், மாட்சிமையுமிக்க அல்லாஹ் (வானவர் ஜிப்ரீலிடம்), \"ஜிப்ரீலே! நீங்கள் முஹம்மதிடம் சென்று -உங்கள் இறைவனுக்கு எல்லாம் தெரியும்; என்றாலும்- \"நீங்கள் ஏன் அழுகிறீர்கள்?' என்று கேளுங்கள்\" என்றான். அவ்வாறே ஜிப்ரீல் (அலை) அவர்கள் சென்று, அதுகுறித்துக் கேட்டார்கள். அதற்கு அல்லாஹ்வின் தூதர் (ஸல்) அவர்கள், -அல்லாஹ்வுக்குத் தெரியும்; என்றாலும்- தாம் கூறியவற்றை (மேற்கண்டவாறு) தெரிவித்தார்கள். அதற்கு அல்லாஹ், \"ஜிப்ரீலே! முஹம்மதிடம் சென்று, 'உம் சமுதாயத்தார் தொடர்பாக உம்மைத் திருப்தியடையச் செய்வோம்; உம்மைக் கவலையடையச் செய்ய மாட்டோம்' என்று கூறுவீராக!\" என்றான்.\n\nஅறிவிப்பவர்: அப்துல்லாஹ் பின் அம்ர் பின் அல்ஆஸ் (ரலி),\nநூல்: முஸ்லிம் (346)"},
{"index": "170", "header": "இறைவனின் கோபத்தை மிகைத்த அவனது கருணை", "content": "அவன் கருணை புரிவதைத் தன்மீது கடமையாக்கிக் கொண்டான். (6:12)\nஅல்லாஹ்வின் தூதர் (ஸல்) அவர்கள் கூறினார்கள்:\nஅல்லாஹ் படைப்புகளைப் படைத்தபோது தனது (லவ்ஹுல் மஹ்ஃபூழ்' என்னும்) பதிவேட்டில் - அது அர்ஷுக்கு மேலே அவனிடம் உள்ளது - \"என் கருணை, என் கோபத்தை மிகைத்து விட்டது\" என்று எழுதினான்.\n\nஅறிவிப்பவர்: அபூஹுரைரா (ரலி), நூல்கள்: புகாரி (3194), முஸ்லிம் (5307)"},
{"index": "171", "header": "இணைவைப்பாளர்களின் கோரிக்கையும், இறைவனின் எச்சரிக்கையும்", "content": "நாங்கள் ஆறு பேர் நபி (ஸல்) அவர்களுடன் இருந்தோம். அப்போது இணைவைப்பாளர்கள் நபி (ஸல்) அவர்களிடம் \"இவர்களை விரட்டி விடுங்கள்; எங்கள்மீது அவர்களுக்குத் துணிச்சல் ஏற்பட்டுவிடக் கூடாது\" என்று கூறினர். நானும், இப்னு மஸ்ஊதும், ஹுதைல் குலத்தாரில் ஒருவரும், பிலாலும், பெயர் குறிப்பிடாத இன்னும் இருவர் ஆகியோரே அந்த ஆறு பேர்.\n(இணைவைப்பாளர்கள் இவ்வாறு கூறியதும்) அல்லாஹ்வின் தூதர் (ஸல்) அவர்களின் மனதில் (இணைவைப்பாளர்களின் கூற்றுக்கு ஆதரவான) அல்லாஹ் நாடிய ஓர் எண்ணம் ஏற்பட்டது. அல்லாஹ்வின் தூதர் (ஸல்) அவர்கள் தமக்குள் (அவர்கள் சொல்வது சரியாயிருக்குமோ என்று) நினைத்தார்கள்.\nஅப்போது அல்லாஹ், \"தமது இறைவனின் பொருத்தத்தை விரும்பி, காலையிலும் மாலையிலும் அவனைப் பிரார்த்திப்பவர்களை நீர் விரட்டி விடாதீர்! அவர்களை விசாரிப்பதில் உமக்கு எந்தப் பொறுப்புமில்லை. உம்மை விசாரிப்பதில் அவர்களுக்கு எந்தப் பொறுப்புமில்லை. அவர்களை நீர் விரட்டினால் அநியாயக்காரர்களுள் ஒருவராக ஆகிவிடுவீர்\" (6:52) எனும் வசனத்தை அருளினான்.\n\nஅறிவிப்பவர்: ஸஅத் பின் அபீவக்காஸ் (ரலி),\nநூல்கள்: முஸ்லிம் (4792), இப்னுமாஜா (4118)"},
{"index": "172", "header": "மறைவானவற்றை அறிபவன் அல்லாஹ் ஒருவனே!", "content": "மறைவானவற்றின் சாவிகள் அவனிடமே உள்ளன. அவனைத் தவிர யாரும் அவற்றை அறிய முடியாது. அவன் தரையிலும் கடலிலும் உள்ளவற்றை அறிகிறான். அவன் அறியாமல் ஓர் இலைகூட உதிர்வதில்லை. பூமியின் இருள்களிலுள்ள விதையும், பசுமையானதும், உலர்ந்ததும் தெளிவான ஏட்டில் இல்லாமலில்லை. (6:59)\nஅல்லாஹ்வின் தூதர் (ஸல்) அவர்கள் கூறினார்கள்: மறைவானவற்றின் திறவுகோல்கள் ஐந்தாகும். (ஏனெனில், அல்லாஹ் கூறுகிறான்:) \"அல்லாஹ்விடமே உலகம் அழியும் நேரத்தைப் பற்றிய அறிவு இருக்கிறது. அவனே மழையைப் பொழிவிக்கிறான். அவனே கருவறைகளில் உள்ளவற்றை அறிகிறான். நாளை எதைச் சம்பாதிக்கப் போகிறோம் என்பதை எவரும் அறிய மாட்டார். எந்த இடத்தில் மரணிப்போம் என்பதையும் எவரும் அறிய மாட்டார். அல்லாஹ்வே நன்கறிந்தவன்; நுட்பமாக அறிபவன்\" (31:34)\n\nஅறிவிப்பவர்: இப்னு உமர் (ரலி), நூல்கள்: புகாரி (4627), அஹ்மத் (4536)"},
{"index": "173", "header": "வேதனையிலிருந்து பாதுகாப்புக் கோரி இறைவனிடம் இறைஞ்சுதல்", "content": "\"அவன் உங்களுக்கு மேலிருந்தோ, உங்கள் கால்களுக்குக் கீழிருந்தோ உங்கள்மீது வேதனையை அனுப்புவதற்கும், உங்களைப் பல பிரிவுகளாக்கி உங்களில் சிலரின் கொடுமையை, வேறு சிலரை அனுபவிக்கச் செய்யவும் ஆற்றலுள்ளவன்\" என்று கூறுவீராக!\" எனும் (6:65) இறை வசனம் இறங்கியபோது, 'உங்களுக்கு மேலிருந்து உங்கள்மீது வேதனையை அனுப்புவதற்கும் அவன் ஆற்றலுள்ளவன்' என்பதைக் கேட்டவுடன் அல்லாஹ்வின் தூதர் (ஸல்) அவர்கள், \"(இறைவா!) உன்னிடம் பாதுகாப்புக் கோருகிறேன்\" என்று கூறினார்கள். \"உங்கள் கால்களுக்குக் கீழிருந்தோ\" என்பதைக் கேட்டவுடன் நபி (ஸல்) அவர்கள், \"உன்னிடம் பாதுகாப்புக் கோருகிறேன்\" என்று கூறினார்கள். அல்லது \"உங்களைப் பல பிரிவுகளாக்கி உங்களில் சிலரின் கொடுமையை, வேறு சிலரை அனுபவிக்கச் செய்யவும்\" என்பதைக் கேட்டவுடன் அல்லாஹ்வின் தூதர் (ஸல்) அவர்கள், 'இது எளிதானது' அல்லது 'இது சுலபமானது' என்று சொன்னார்கள்.\n\nஅறிவிப்பவர்: ஜாபிர் (ரலி), நூல்கள்: புகாரி (4628), திர்மிதீ(2991), அஹ்மத்(13796)"},
{"index": "174", "header": "ஸூர் என்பது என்ன?", "content": "ஸூர் ஊதப்படும் நாளில் அதிகாரம் அவனுக்கே உரியது. மறைவானதையும் வெளிப்படையானதையும் அறிபவன். அவன் நுண்ணறிவாளன். நன்கறிந்தவன். (6:73)\n'ஸூர்' என்பது, ஊதப் பயன்படும் கொம்பாகும் என்று நபி (ஸல்) அவர்கள் கூறினார்கள்.\n\nஅறிவிப்பவர்: அப்துல்லாஹ் பின் அம்ர் (ரலி),\nநூல்கள்: அபூதாவுத் (4117), திர்மிதீ (2354), அஹ்மத் (6218)"},
{"index": "175", "header": "இறைநம்பிக்கையில் இணைவைப்பைக் கலந்துவிடக் கூடாது", "content": "\"இறைநம்பிக்கை கொண்டு, தனது இறைநம்பிக்கையுடன் (இணைவைத்தல் எனும்) அநியாயத்தைக் கலந்து விடாமல் இருப்போருக்கே பாதுகாப்பு உண்டு. அவர்களே நேர்வழி அடைந்தவர்கள்\" எனும் (6:82) இறைவசனம் அருளப்பட்டபோது நபித் தோழர்கள், \"எங்களில் (தமக்குத் தாமே) அநீதியிழைத்துக் கொள்ளாதவர் எவர்தாம் இருக்கிறார்?\" என்று கேட்டார்கள். அப்போது அல்லாஹ், \"இணைவைத்தல் மாபெரும் அநியாயமாகும்\" எனும் (31:13) வசனத்தை அருளினான்.\n\nஅறிவிப்பவர்: இப்னு மஸ்வூத் (ரலி), நூல்கள்: புகாரி (32), முஸ்லிம் (197)"},
{"index": "176", "header": "முந்தைய நபிமார்களின் மார்க்கம் இஸ்லாம்", "content": "நான், 'ஸாத்' (எனும் 38வது) அத்தியாயத்தில் (ஓதலுக்குரிய) ஸஜ்தா செய்வீர்களா? என்று இப்னு அப்பாஸ் (ரலி) அவர்களிடம் கேட்டேன். அதற்கு அவர்கள், ஆம்! (38:24 வசனத்தில் ஸஜ்தா உண்டு) என்று கூறிவிட்டு, \"அவரது வழித்தோன்றல்களில் தாவூத், சுலைமான், அய்யூப், யூசுஃப், மூஸா, ஹாரூன் ஆகியோரையும் நேர்வழியில் செலுத்தினோம்\" (என்று தொடங்கி)....... \"அவர்களையே அல்லாஹ் நேர்வழியில் செலுத்தினான். எனவே அவர்களின் நேர்வழியைப் பின்பற்றுவீராக!\" என்னும் (6:84-90) திருக்குர்ஆன் வசனங்களை ஓதினார்கள். பிறகு, \"உங்கள் நபி (ஸல்) அவர்களும் கூட முந்தைய நபிமார்களைப் பின்பற்றும்படி பணிக்கப்பட்டவர்களில் ஒருவர்தாம்\" என்று சொன்னார்கள்.\n\nஅறிவிப்பவர்: முஜாஹித்,\nநூல்கள்: புகாரி (3421, 4632), அஹ்மத் (3215), இப்னு ஹுஸைமா (551)\nஇப்னு அப்பாஸ் (ரலி) அவர்கள் 'ஸாத்' அத்தியாயத்தில் (38:24 வசனத்தின்போது) ஸஜ்தா செய்பவராக இருந்தார்கள். அவர்களிடம் இதுபற்றிக் கேட்டபோது \"அவர்களையே அல்லாஹ் நேர்வழியில் செலுத்தினான். எனவே அவர்களின் நேர்வழியைப் பின்பற்றுவீராக!\" எனும் (6:90) திருக்குர்ஆன் வசனத்தை ஓதினார்கள். மேலும் \"(38:24 வசனத்தில் கூறப்பட்டவாறு) தாவூத் (அலை) ஸஜ்தா செய்தார். (அவர்களைப் பின்பற்றி) இன்றும் நபி (ஸல்) அவர்களும் அந்த ஸஜ்தாவைச் செய்தார்கள்.\n\nஅறிவிப்பவர்: ஸயீத் இப்னு ஜுபைர், நூல்: இப்னு ஹுசைமா (551)"},
{"index": "177", "header": "உலகத்தைப் பிரிந்து, தனியாகச் செல்லும் மனிதன்", "content": "நாம் உங்களுக்குக் கொடுத்தவற்றையெல்லாம் உங்கள் முதுகுகளுக்குப் பின்னால் விட்டுவிட்டு, உங்களைத் தொடக்கத்தில் நாம் படைத்ததைப் போன்று தனியாக நம்மிடம் வந்து விட்டீர்கள். (6:94)\nஅல்லாஹ்வின் தூதர் (ஸல்) அவர்கள் கூறினார்கள்:\nஅடியான், 'என் செல்வம்; என் செல்வம்' என்று கூறுகின்றான். அவனுடைய செல்வங்களில் மூன்று மட்டுமே அவனுக்குரியவையாகும். அவன் உண்டு கழித்ததும், உடுத்திக் கிழித்ததும், கொடுத்துச் சேமித்துக் கொண்டதும் தான் அவனுக்கு உரியவை. மற்றவை அனைத்தும் கைவிட்டுப் போகக்கூடியவையும், மக்களுக்காக அவன் விட்டுச் செல்லக்கூடியவையும் ஆகும்.\n\nஅறிவிப்பவர்: அபூஹுரைரா (ரலி), நூல்கள்: முஸ்லிம் (5666), அஹ்மத் (8457)"},
{"index": "178", "header": "இவ்வுலகில் அல்லாஹ்வைக் காண முடியாது", "content": "பார்வைகள் அவனை அடையாது. அவனே பார்வைகளை அடைகிறான். அவன் நுட்பமானவன்; நன்கறிந்தவன். (6:103)\nநான் (அன்னை) ஆயிஷா (ரலி) அவர்களின் இடத்தில் சாய்ந்து அமர்ந்திருந்தேன். அப்போது அவர்கள் (என்னிடம்), \"அபூஆயிஷா, மூன்று விஷயங்கள் உள்ளன. அவற்றில் எந்த ஒன்றை யார் கூறினாலும் அவர் அல்லாஹ்வின் மீது மிகப்பெரும் பொய்யை இட்டுக்கட்டியவர் ஆவார்\" என்று கூறினார்கள்; நான், \"அவை எவை?\" என்று கேட்டேன். அதற்கு அவர்கள், \"யார் முஹம்மத் (ஸல்) அவர்கள் தம் இறைவனை (நேரில்) பார்த்தார்கள் என்று கூறுகின்றாரோ அவர் அல்லாஹ்வின்மீது மிகப் பெரும் பொய்யை இட்டுக்கட்டி விட்டார்\" என்று சொன்னார்கள். உடனே சாய்ந்து அமர்ந்து (ஓய்வு எடுத்துக்)கொண்டிருந்த நான் எழுந்து (நேராக) அமர்ந்து, \"இறைநம்பிக்கையாளர்களின் அன்னையே! நிதானித்துக் கூறுங்கள்! அவசரப்படாதீர்கள். வலிமையும் மாட்சிமையுமிக்க அல்லாஹ், 'இவர், அவரைத் தெளிவான அடிவானத்தில் கண்டார்' (81:23) என்றும், 'மற்றொரு முறை அவரை இறங்கக் கண்டார்' (53:13) என்றும் கூறவில்லையா?\" என்று கேட்டேன். அதற்கு ஆயிஷா (ரலி) அவர்கள் பின்வருமாறு விளக்கமளித்தார்கள்:\nஇந்தச் சமுதாயத்தாரில் இதுதொடர்பாக அல்லாஹ்வின் தூதர் (ஸல்) அவர்களிடம் கேள்வி கேட்ட முதல் ஆள் நான்தான். அல்லாஹ்வின் தூதர் (ஸல்) அவர்கள், \"அது, (வானவர்) ஜிப்ரீலை (நான் பார்த்ததை)யே குறிக்கிறது. நான் ஜிப்ரீலை, அவர் படைக்கப்பட்டுள்ள (நிஜத்) தோற்றத்தில் இந்த இருதடவைகள் தவிர வேறெப்போதும் பார்த்ததில்லை. அவர் வானத்திலிருந்து (பூமிக்கு) இறங்கிக் கொண்டிருந்ததை நான் பார்த்தேன். அப்போது அவருடைய வானளாவிய தோற்றம் வானம், பூமிக்கிடையிலான இடைவெளியை அடைத்துக் கொண்டிருந்தது\" என்று கூறினார்கள்.\nமேலும், ஆயிஷா (ரலி) அவர்கள் (தமது கருத்துக்குச் சான்றாக) அல்லாஹ் (பின்வருமாறு) கூறுவதை நீங்கள் செவியுறவில்லையா?\" என்று கேட்டார்கள்.\n\"பார்வைகள் அவனை அடையாது. அவனே பார்வைகளை அடைகிறான். அவன் நுட்பமானவன்; நன்கறிந்தவன்\" (6:103).\nஅல்லது (பின்வருமாறு) அல்லாஹ் கூறுவதை நீங்கள் கேட்கவில்லையா?\n\"வஹீ மூலமோ அல்லது திரைக்கு அப்பாலிருந்தோ அல்லது ஒரு தூதரை அனுப்பியோ அல்லாமல் எந்த மனிதருடனும் அல்லாஹ் பேசுவதில்லை. அவன் நாடியதை அவனது அனுமதியுடன் அத்தூதர் அறிவிப்பார். அவன் உயர்ந்தவன்; நுண்ணறிவாளன்\" (42:51)\n(தொடர்ந்து) ஆயிஷா (ரலி) அவர்கள் கூறினார்கள்:\nஅல்லாஹ்வின் தூதர் (ஸல்) அவர்கள் இறைவேதத்திலிருந்து எதையும் மறைத்தார்கள் என்று யாரேனும் கூறினால், அவரும் அல்லாஹ்வின் மீது மிகப்பெரும் பொய்யைக் இட்டுக்கட்டி விட்டார். அல்லாஹ்வோ, \"தூதரே! உமது இறைவனிடமிருந்து உமக்கு அருளப்பட்டதை எடுத்துரைப்பீராக! (அவ்வாறு) நீர் செய்யாவிட்டால் அவனது தூதுச் செய்தியை எடுத்துரைத்தவராக மாட்டீர்\" (5:67) என்று கூறுகின்றான்.\n\"நபி (ஸல்) அவர்கள் நாளை நடக்கவிருப்பதைத் தெரிவிப்பார்கள்\" என்று யாரேனும் கூறினால் அவர் அல்லாஹ்வின்மீது மிகப்பெரும் பொய்யைப் புனைந்து விட்டார். ஏனெனில், \"அல்லாஹ்வையன்றி வானங்களிலும் பூமியிலும் உள்ள எவரும் மறைவானதை அறிய மாட்டார்கள்; தாம் எப்போது (உயிர்ப்பித்து) எழுப்பப்படுவோம் என்பதையும் அறிய மாட்டார்கள்\" என்று கூறுவீராக!\" (27:65) என்று அல்லாஹ் கூறுகின்றான்.\n\nஅறிவிப்பவர்: மஸ்ரூக், நூல்கள்: முஸ்லிம் (287), திர்மிதீ (2994), அஹ்மத்(23094)"},
{"index": "179", "header": "உள்ளங்களைப் புரட்டக் கூடியவன்", "content": "அவர்கள் முதலில் இ(வ்வேதத்)தை நம்பாததைப் போன்றே அவர்களின் உள்ளங்களையும் பார்வைகளையும் புரட்டுவோம். தமது வரம்பு மீறலிலேயே தடுமாறும்படி அவர்களை விட்டுவிடுவோம். (6:110)\nஅல்லாஹ்வின் தூதர் (ஸல்) அவர்கள், \"ஆதமின் மக்களின் (மனிதர்களின்) உள்ளங்கள் அனைத்தும் அளவற்ற அருளாளனின் இரு விரல்களுக்கிடையே ஒரேயொரு உள்ளத்தைப் போல உள்ளன. அதனைத் தான் நாடிய முறையில் அவன் மாற்றுகிறான்\" என்று கூறி விட்டு, \"இறைவா! உள்ளங்களைத் திருப்புகின்றவனே! எங்கள் உள்ளங்களை உன்னைக் கீழ்ப்படிவதற்குத் திருப்புவாயாக!\" என்று பிரார்த்தித்தார்கள்.\n\nஅறிவிப்பவர்: அப்துல்லாஹ் பின் அம்ரு பின் அல்ஆஸ் (ரலி),\nநூல்கள்: முஸ்லிம் (5161), அஹ்மத் (6281)\nநபி (ஸல்) அவர்கள் (சத்தியம் செய்வதாக இருந்தால்) 'இல்லை. உள்ளங்களைப் புரட்டக் கூடியவன்மீது ஆணையாக!' என்றே பெரும்பாலும் சத்தியம் செய்வார்கள்.\n\nஅறிவிப்பவர்: இப்னு உமர் (ரலி), நூல்கள்: புகாரி (6617), திர்மிதீ (1460), நஸாயீ(3701), அபூதாவுத் (2840), இப்னுமாஜா (2083), அஹ்மத் (4557)"},
{"index": "180", "header": "மனிதர்களிலும் ஷைத்தான்கள் உள்ளனர்", "content": "இவ்வாறே நாம் ஒவ்வொரு நபிக்கும் மனிதர்கள் மற்றும் ஜின்களிலுள்ள ஷைத்தான்களை எதிரிகளாக ஆக்கியுள்ளோம். அவர்கள், ஒருவருக்கொருவர் ஏமாற்றுவதற்காக அலங்காரச் சொற்களைக் கூறுகின்றனர். (6:112)\nதீய செயல்களைச் செய்வோரை 'ஷைத்தான்கள்' எனத் திருக்குர்ஆன் குறிப்பிடுகிறது. நபி (ஸல்) அவர்களும் அவ்வாறு குறிப்பிட்டுள்ளனர்.\nநாங்கள் அல்லாஹ்வின் தூதர் (ஸல்) அவர்களுடன் \"அல்அர்ஜ்' எனுமிடத்தில் பயணம் செய்துகொண்டிருந்தோம். அப்போது ஒரு கவிஞர், கவிதைகளைப் பாடிக்கொண்டு எதிரில் வந்தார். அல்லாஹ்வின் தூதர் (ஸல்) அவர்கள், \"அந்த ஷைத்தானைப் பிடியுங்கள். ஒரு மனிதருடைய வயிறு கவிதையால் நிரம்பியிருப்பதைவிடச் சீழ் சலத்தால் நிரம்பியிருப்பது நன்று\" என்று கூறினார்கள்.\n\nஅறிவிப்பவர்: அபூஸயீத் அல்குத்ரீ (ரலி),\nநூல்கள்: முஸ்லிம் (4548), அஹ்மத் (10635)"},
{"index": "181", "header": "பாவங்களை விட்டும் தூரமாகுதல்", "content": "பாவத்தில் பகிரங்கமானதையும், அந்தரங்கமானதையும் விட்டுவிடுங்கள்! யார் பாவம் செய்கிறார்களோ, அவர்கள் சம்பாதித்து வந்ததற்காகக் கூலி கொடுக்கப்படுவார்கள். (6:120)\nநான் அல்லாஹ்வின் தூதர் (ஸல்) அவர்களிடம் நன்மை - தீமை பற்றிக் கேட்டேன். அதற்கு அவர்கள், \"நன்மை என்பது நற்பண்பாகும். தீமை என்பது, எந்தச் செயல் குறித்து உனது உள்ளத்தில் நெருடல் ஏற்படுகிறதோ, அதை மக்கள் தெரிந்து கொள்வதை நீ வெறுப்பாயோ அதுவாகும்\" என்று விடையளித்தார்கள்.\n\nஅறிவிப்பவர்: நவ்வாஸ் பின் சம்ஆன் அல்அன்சாரீ (ரலி),\nநூல்கள்: முஸ்லிம் (4992), திர்மிதீ (2311) அஹ்மத் (16973)\n\"நன்மையான செயல் என்பது மனமும், உள்ளமும் நிம்மதி பெறும். தீமை என்பது உள்ளமும், மனமும் நிம்மதியடையாததாகும்\" என்று நபி (ஸல்) அவர்கள் கூறினார்கள்.\n\nஅறிவிப்பவர்: குஷனீ (ரலி), நூல்: அஹ்மத் (17076)"},
{"index": "182", "header": "பிராணிகளை அறுக்கும்போது அல்லாஹ்வின் பெயரைக் கூறுதல்", "content": "\"உங்களுடன் வாக்குவாதம் செய்யுமாறு ஷைத்தான்கள் தமது நண்பர்களைத் தூண்டுகின்றனர்\" என்ற (6:121) வசனம் தொடர்பாக இப்னு அப்பாஸ் (ரலி) குறிப்பிடும்போது. இணைவைப்பவர்கள், அல்லாஹ் அறுத்ததை (இயற்கையாக செத்ததை)ச் சாப்பிடக் கூடாது என்று சொல்கிறீர்கள். ஆனால் நீங்கள் அறுத்ததைச் சாப்பிடுகிறீர்கள்? என்று வாதித்தனர். அப்போதுதான் \"(அறுக்கும்போது) அல்லாஹ்வின் பெயர் கூறப்படாததை உண்ணாதீர்கள்!\" என்ற (6:121) வசனத்தை அல்லாஹ் அருளினான்.\n\nஅறிவிப்பவர்: இக்ரிமா, நூல்கள்: அபூதாவுத் (2435), நஸாயீ (4361)"},
{"index": "183", "header": "அறுவடை நாளில் நிறைவேற்ற வேண்டிய கடமை", "content": "அதன் அறுவடை நாளில் அதற்கான கடமையைக் கொடுத்துவிடுங்கள்! வீண் விரயம் செய்யாதீர்கள்! வீண் விரயம் செய்வோரை அவன் நேசிப்பதில்லை. (6:141)\nஅறுவடை செய்யப்பட்ட பேரீச்சம் பழங்களில் குறிப்பிட்ட அளவை ஏழைகளுக்கு வழங்குமாறு நபியவர்கள் கூறியுள்ளார்கள்.\nபத்து வஸக் அளவிற்குப் பறிக்கப்பட்ட ஒவ்வொரு பேரீச்சம் பழக்குலைகளிலும் ஒரு குலை பள்ளிவாசலில் ஏழைகளுக்காகத் தொங்கவிடப்பட வேண்டும் என்று நபி (ஸல்) அவர்கள் ஆணையிட்டார்கள்.\n\nஅறிவிப்பவர்: ஜாபிர் (ரலி), நூல்கள்: அபூதாவுத் (1415), அஹ்மத் (14337)"},
{"index": "184", "header": "தடுக்கப்பட்டவற்றை வியாபாரம் செய்யக் கூடாது", "content": "(பிளவில்லாத விரலமைப்பையுடைய) நகமுடைய பிராணிகள் அனைத்தையும் யூதர்களுக்குத் தடை செய்தோம். ஆடு, மாடுகளின் கொழுப்புகளைத் தடை செய்தோம். அவற்றின் முதுகுகளிலும் சிறுகுடல்களிலும் ஒட்டிக் கொண்டிருப்பவை அல்லது எலும்புடன் கலந்திருப்பவை தவிர! அவர்களின் அநியாயத்திற்காக இதனை அவர்களுக்குக் கூலியாகக் கொடுத்தோம். நாம் உண்மை கூறுவோரே! (6:146)\nநபி (ஸல்) அவர்கள் மக்கா வெற்றியின்போது, \"அல்லாஹ்வும் அவனுடைய தூதரும் மதுபானம், செத்தவை, பன்றி, உருவச் சிலைகள் ஆகியவற்றை விற்பனை செய்வதைத் தடை செய்துள்ளனர்\" என்று கூறினார்கள். அப்போது அவர்களிடம், \"அல்லாஹ்வின் தூதரே! செத்தவற்றின் கொழுப்புகள் கப்பல்களுக்குப் பூசப்படுகின்றன; அவற்றின் மூலம் தோல்களுக்கு மெருகேற்றப்படுகின்றன; மக்கள் விளக்கெரிக்க அவற்றைப் பயன்படுத்துகின்றனர்; ஆகவே, அதைப் பற்றிக் கூறுங்கள்!\" எனக் கேட்கப்பட்டது. அதற்கு நபி(ஸல்) அவர்கள், \"கூடாது! அது ஹராம்!\" எனக் கூறினார்கள். அப்போது தொடர்ந்து, \"அல்லாஹ், யூதர்களைத் தனது கருணையிலிருந்து அப்புறப்படுத்துவானாக! அல்லாஹ், யூதர்களுக்குக் கொழுப்பை ஹராமாக்கிய போது, அவர்கள் அதை உருக்கி விற்று, அதன் கிரயத்தை சாப்பிட்டார்கள்!\" என்று கூறினார்கள்.\n\nஅறிவிப்பவர்: ஜாபிர் (ரலி), நூல்கள்: புகாரி (2236), முஸ்லிம் (3223)\n\n\"அல்லாஹ், யூதர்களைத் தனது கருணையிலிருந்து அப்புறப்படுத்துவானாக! அல்லாஹ், யூதர்களுக்குக் கொழுப்பை ஹராமாக்கிய போது, அவர்கள் அதை உருக்கி விற்று, அதன் கிரயத்தைச் சாப்பிட்டார்கள். அல்லாஹ் எதனைத் தடை செய்திருக்கின்றானோ அதன் விலையையும் (அதை விற்றுப் பணம் பெறுவதையும்) தடை செய்து விட்டான்\" என்று நபி (ஸல்) அவர்கள் கூறினார்கள்.\n\nஅறிவிப்பவர்: இப்னு அப்பாஸ் (ரலி), நூல்: அஹ்மத் (2546)"},
{"index": "185", "header": "இறை வழிகாட்டல்களும், இறைத் தூதர் எடுத்த உறுதிமொழியும்", "content": "\"வாருங்கள்! உங்கள் இறைவன் உங்களுக்கு எவற்றைத் தடுத்துள்ளான் என்பதை எடுத்துரைக்கிறேன்\" என்று (நபியே!) கூறுவீராக! அவனுக்கு எதையும் இணையாக்காதீர்கள்! பெற்றோருக்கு நன்மை செய்யுங்கள்! (அவர்களைத் துன்புறுத்தாதீர்கள்!) வறுமையின் காரணமாக உங்கள் பிள்ளைகளைக் கொலை செய்யாதீர்கள்! நாமே உங்களுக்கும் அவர்களுக்கும் உணவளிக்கிறோம். மானக்கேடானவற்றில் வெளிப்படையானதையும் மறைமுகமானதையும் நெருங்காதீர்கள்! அல்லாஹ் புனிதமாக்கிய எந்த உயிரையும் நியாயமின்றிக் கொலை செய்யாதீர்கள்! நீங்கள் விளங்கிக் கொள்வதற்காக இதனை உங்களுக்கு ஆணையிடுகிறான். (6:151)\n\"இந்த வசனங்களின் அடிப்படையில் என்னிடம் உறுதிமொழி எடுப்பது யார்?\" என்று நபிகளார் கேட்டுவிட்டு \"வாருங்கள்! உங்கள் இறைவன் உங்களுக்கு எவற்றைத் தடுத்துள்ளான் என்பதை எடுத்துரைக்கிறேன்\" என்ற (6:151) தொடங்கி மூன்று வசனங்களை ஓதி முடித்தார்கள். பின்னர் யார் இதை நிறைவேற்றுவாரோ அவருக்கு அல்லாஹ்விடம் கூலி உள்ளது. யார் இதில் ஏதாவது குறைவை ஏற்படுத்துவாரோ அவருக்கு இவ்வுலகத்தில் தண்டனை வழங்கப்படும். இது மறுமை தண்டனைக்குப் பகரமாக அமையும். யார் மறுமை வரை தள்ளிப் போடுவாரோ அவரது நிலை அல்லாஹ்விடம் இருக்கும். அவன் நாடினால் வேதனை செய்வான். நாடினால் மன்னிப்பான் என்று நபி (ஸல்) அவர்கள் கூறினார்கள்.\n\nஅறிவிப்பவர்: இப்னு அப்பாஸ் (ரலி), நூல்: ஹாகிம் (3240)\n\nஅல்லாஹ்வைவிட அதிக ரோஷமுள்ளவர் வேறெவருமிலர். அதனால்தான், மானக்கேடான செயல்களில் வெளிப்படையானவை, அந்தரங்கமானவை அனைத்திற்கும் அல்லாஹ் தடை விதித்துள்ளான். தன்னைப் புகழ்வதைவிட அல்லாஹ்வுக்கு மிகவும் பிரியமானது எதுவுமில்லை. ஆகவேதான், அவன் தன்னைத் தானே புகழ்ந்து கொண்டுள்ளான் என்று நபி (ஸல்) அவர்கள் சொன்னார்கள்.\n\nஅறிவிப்பவர்: இப்னு மஸ்வூத் (ரலி), நூல்கள்: புகாரி (4634), முஸ்லிம் (5326)"},
{"index": "186", "header": "நபிவழியே நேர்வழி", "content": "நபி (ஸல்) அவர்கள் எங்களிடம் ஒரு நேர்கோட்டை வரைந்தார்கள். பின்னர் இதுதான் அல்லாஹ்வின் வழி என்று சொன்னார்கள். பின்னர் அதன் வலது புறமும் இடது புறமும் சில கோடுகளை வரைந்தார்கள். பின்னர் இந்த வழிகள் ஒவ்வொன்றிலிருந்தும் ஷைத்தான் தன் பக்கம் அழைக்கிறான் என்று சொல்லிவிட்டு \"இதுவே எனது நேரான வழியாகும். எனவே இதனைப் பின்பற்றுங்கள்! (வேறு) வழிகளைப் பின்பற்றாதீர்கள்! அது அவனது வழியை விட்டும் உங்களைப் பிரித்துவிடும்..\" என்ற (6:153) வசனத்தை ஓதினார்கள்.\n\nஅறிவிப்பவர்: இப்னு மஸ்வூத் (ரலி),\nநூல்கள்: அஹ்மத் (3928), இப்னுஹிப்பான் (6), ஹாகிம் (3241)"},
{"index": "187", "header": "இறைநம்பிக்கை கொள்வது பயனளிக்காத இறுதி நாளின் அடையாளங்கள்", "content": "அல்லாஹ்வின் தூதர் (ஸல்) அவர்கள், \"சூரியன் மேற்கிலிருந்து உதயமாகாத வரை உலக முடிவு நாள் வராது. சூரியன் (மேற்கில்) உதயமாகி மக்கள் அதைப் பார்க்கும்போது அவர்கள் அனைவருமே இறைநம்பிக்கை கொள்வார்கள். அது, எந்த மனிதருக்கும் அவரது (அப்போதைய புதிய) நம்பிக்கை பயனளிக்காத நேரமாகும்\" என்று கூறிவிட்டு, \"உமது இறைவனின் சில அடையாளங்கள் வரும் நாளில், அதற்கு முன்பே இறைநம்பிக்கை கொள்ளாமல் இருந்தவருக்கும், அல்லது தனது இறைநம்பிக்கையுடன் எந்த நன்மையும் செய்யாமல் இருந்தவருக்கும் அவரது இறைநம்பிக்கை பயனளிக்காது\" எனும் (6:158) வசனத்தை ஓதினார்கள்.\n\nஅறிவிப்பவர்: அபூஹுரைரா (ரலி), நூல்கள்: புகாரி (4636), முஸ்லிம் (248)\n\nஅல்லாஹ்வின் தூதர் (ஸல்) அவர்கள் கூறினார்கள்:\nமேற்கிலிருந்து சூரியன் உதயமாகாதவரை மறுமை நாள் வராது. அவ்வாறு அது மேற்கிலிருந்து உதயமாகும்போது மக்கள் அனைவரும் (அதைப் பார்த்துவிட்டு) ஒட்டுமொத்தமாக இறைநம்பிக்கை கொள்வார்கள். ஆனால், அதற்கு முன்பே இறைநம்பிக்கை கொள்ளாமல் இருந்தவருக்கும், அல்லது தனது இறைநம்பிக்கையுடன் எந்த நன்மையும் செய்யாமல் இருந்தவருக்கும் அவரது இறைநம்பிக்கை பயனளிக்காது.\n\nஅறிவிப்பவர்: அபூஹுரைரா (ரலி), நூல்கள்: முஸ்லிம் (248), திர்மிதீ (2998), அஹ்மத் (936)\n\nஅல்லாஹ்வின் தூதர் (ஸல்) அவர்கள் கூறினார்கள்:\nசூரியன் மேற்கிலிருந்து உதிப்பதற்கு (யுக முடிவுக்கு) முன் யார் பாவ மன்னிப்புக் கோரித் திருந்தி விடுகிறாரோ அவருடைய பாவ மன்னிப்புக் கோரிக்கையை அல்லாஹ் ஏற்றுக் கொள்கிறான்.\n\nஅறிவிப்பவர்: அபூஹுரைரா (ரலி), நூல்கள்: முஸ்லிம் (5236), அஹ்மத் (7386)\n\nநபி (ஸல்) அவர்கள் கூறினார்கள்:\nஅல்லாஹ், பகலில் பாவம் புரிந்தவர்கள் பாவ மன்னிப்புக் கோருவதற்காக இரவில் தனது கையை நீட்டுகிறான்; இரவில் பாவம் புரிந்தவர்கள் பாவ மன்னிப்புக் கோருவதற்காக பகலில் கையை நீட்டுகிறான். சூரியன் மேற்கிலிருந்து உதிக்கும் (யுக முடிவு நாள்) வரை (தினமும் இவ்வாறு செய்கிறான்).\n\nஅறிவிப்பவர்: அபூ மூஸா (ரலி), நூல்கள்: முஸ்லிம் (5324), அஹ்மத் (18708)\n\nநபி (ஸல்) அவர்கள் கூறினார்கள்:\nமூன்று அடையாளங்கள் தோன்றிவிட்டால் அதற்கு முன்பே இறைநம்பிக்கை கொள்ளாமல் இருந்தவருக்கும், அல்லது தனது இறைநம்பிக்கையுடன் எந்த நன்மையும் செய்யாமல் இருந்தவருக்கும் அவரது இறைநம்பிக்கை பயனளிக்காது. (அவை:) 1. மேற்கிலிருந்து சூரியன் உதயமாகுதல். 2. தஜ்ஜால் (தோன்றுதல்).      3. பூமியிலிருந்து வெளிப்படும் (அதிசயப்) பிராணி.\n\nஅறிவிப்பவர்: அபூஹுரைரா (ரலி), நூல்: முஸ்லிம் (249)"},
{"index": "188", "header": "நன்மை செய்வோருக்குப் பத்து மடங்கு நற்கூலி", "content": "\"என் அடியான் ஒரு நற்செயல் செய்ய எண்ணி, அதைச் செய்யாமல் இருந்துவிட்டாலும் அதை அவனுக்கு ஒரு நன்மை செய்ததாகப் பதிவு செய்யுங்கள். அவன் அதை செய்து விட்டால் பத்துமடங்கு அவனுக்கு எழுதுங்கள். அவன் ஒரு தீமையைச் செய்ய எண்ணி அதைச் செய்யவில்லை என்றால், அதைக் குற்றமாகப் பதிவு வேண்டாம். (எண்ணியபடி) அவன் அந்தத் தீமையைச் செய்து முடித்துவிட்டால் அதை ஒரேயொரு குற்றமாகவே பதிவு செய்யுங்கள்!\" என்று (வானவர்களுக்கு) அல்லாஹ் கூறினான். பின்னர் நபி (ஸல்) அவர்கள் \"யார் நன்மை செய்கிறாரோ அவருக்கு அதுபோல் பத்து மடங்கு (கூலி) உண்டு\" என்ற (6:160) வசனத்தை ஓதினார்கள்.\n\nஅறிவிப்பவர்: அபூஹுரைரா (ரலி),\nநூல்கள்: திர்மிதீ (2999) முஸ்லிம் (204), புகாரி (42)\n\"யார் ஒவ்வொரு மாதமும் மூன்று நாட்கள் நோன்பு நோற்கிறார்களோ அது ஆண்டு (முழுவதும்) நோன்பு நோற்ற(தற்கு நிகரான)தாகும்\" என்ற நபி (ஸல்) அவர்கள் கூறினார்கள். (இதை அறிவிக்கும்) அபூதர் (ரலி) கூறுகிறார்கள்: இதை உண்மைப்படுத்துவதை அல்லாஹ் தனது வேதத்தில் அருளியுள்ளான். \"யார் நன்மை செய்கிறாரோ அவருக்கு அதுபோல் பத்து மடங்கு (கூலி) உண்டு\" (6:160)\n\nஅறிவிப்பவர்: அபூ உஸ்மான். நூல்: திர்மிதி (767)"},
{"index": "189", "header": "ஆடையை அருளியவன் இறைவனே!", "content": "ஆதமுடைய மக்களே! உங்களுடைய வெட்கத்தலங்களை மறைக்கின்ற ஆடையையும், அலங்காரத்தையும் உங்களுக்காக அருளினோம். இறையச்சம் எனும் ஆடையே சிறந்தது. இது அல்லாஹ்வின் சான்றுகளில் உள்ளது. இதனால் அவர்கள் படிப்பினை பெறுவார்கள். (7:26)\nநபி (ஸல்) அவர்கள் புத்தாடை அணியும்போது தலைப்பாகை, சட்டை என்று அந்த ஆடையின் பெயரைக் கூறிவிட்டு, ''அல்லாஹும்ம லகல் ஹம்து. அன்த கஸவ்தனீஹி, அஸ் அலுக ஹைரகு வஹைர மாஸுனிஅ லஹு. வ அவூது பிக மின் ஷர்ரிஹி வ ஷர்ரி மாஸுனிஅ லஹு\" என்று கூறுவார்கள்.\nபொருள்: அல்லாஹ்வே! இந்த ஆடையை எனக்கு அணிவித்த உனக்கே புகழ் அனைத்தும். இந்த ஆடையின் நன்மையையும் இது எதற்காகத் தயாரிக்கப்பட்டதோ அதன் நன்மையையும் உன்னிடம் கேட்கிறேன். இதனுடைய தீமையையும் இது எதற்காகத் தயாரிக்கப்பட்டதோ அதன் தீங்கிலிருந்தும் உன்னிடம் பாதுகாவல் தேடுகிறேன்.\n\nஅறிவிப்பவர்: அபூ ஸயீத் (ரலி), நூல்கள்: திர்மிதீ (1689), அபூதாவுத் (3504)"},
{"index": "190", "header": "விதி எழுதப்பட்டு விட்டது", "content": "ஒரு பிரிவினருக்கு நேர்வழி காட்டினான். மற்றொரு பிரிவினர்மீது வழிகேடு உறுதியாகி விட்டது. (ஏனெனில்) அவர்கள் அல்லாஹ்வை விடுத்து, ஷைத்தான்களைப் பொறுப்பாளர்களாக எடுத்துக் கொண்டனர். தாங்களே நேர்வழி பெற்றோர் எனவும் நினைக்கிறனர். (7:30)\n\"அல்லாஹ் இருளில் படைப்புகளைப் படைத்தான். அவர்கள்மீது தன் ஒளியைப் போட்டான். அந்த ஒளி யாருக்குக் கிடைத்ததோ அவர் நேர்வழி பெற்றார். யாருக்குக் கிடைக்கவில்லையோ அவர் வழி தவறினார். எனவேதான் சொல்கிறேன்; இறைவனின் தீர்மானத்தை எழுதிய பேனா(வின் மை) உலர்ந்து விட்டது\" என்று நபி (ஸல்) அவர்கள் கூறினார்கள்.\n\nஅறிவிப்பவர்: அப்துல்லாஹ் பின் அம்ர் (ரலி),\nநூல்கள்: திர்மிதீ (2566), அஹ்மத் (6356)"},
{"index": "191", "header": "பள்ளிவாசலில் ஆடை அணிந்து தொழ வேண்டும்", "content": "(அறியாமைக் காலத்துப்) பெண்கள் இறையில்லம் கஅபாவை நிர்வாணமாகச் சுற்றி (தவாஃப்) வருவார்கள். அப்போது அவர்கள், \"தவாஃப் ஆடையை இரவல் தருபவர் யார்?\" என்று கூறி, (அதைப் பெற்று) தமது இன உறுப்பின் மீது வைத்துக் கொண்டு, \"இன உறுப்பில் சிறிதளவோ முழுவதுமோ வெளிப்படுகிறது இந்நாள். இதை எவரும் பார்க்க அனுமதிக்க முடியாது என்னால்\" என்று பாடுவார்கள்:\nஎனவேதான், \"ஆதமுடைய மக்களே! ஒவ்வொரு தொழுமிடத்திலும் உங்களை அழகுபடுத்திக் கொள்ளுங்கள்!\" எனும் (7:31) வசனம் அருளப்பட்டது.\n\nஅறிவிப்பவர்: இப்னு அப்பாஸ் (ரலி), நூல்: முஸ்லிம் (5762)"},
{"index": "192", "header": "விரயம் செய்வோரை அல்லாஹ் நேசிக்க மாட்டான்.", "content": "உண்ணுங்கள்! பருகுங்கள்! விரயம் செய்யாதீர்கள்! விரயம் செய்வோரை அல்லாஹ் நேசிக்க மாட்டான். (7:31)\nநபி (ஸல்) அவர்கள் கூறினார்கள்:\nஉண்ணுங்கள்; பருகுங்கள்; உடுத்துங்கள்; தர்மம் செய்யுங்கள்! (ஆனால்) விரயம் செய்யாதீர்கள்; தற்பெருமை கொள்ளாதீர்கள்.\n\nஅறிவிப்பவர்: அப்துல்லாஹ் பின் அம்ர் (ரலி),\nநூல்: நஸாயீ (2512), இப்னுமாஜா (3595), அஹ்மத் (6408)"},
{"index": "193", "header": "வானத்தின் கதவுகள் யாருக்குத் திறக்கப்பட மாட்டாது?", "content": "நமது வசனங்களைப் பொய்யெனக் கூறி, அவற்றை மறுத்துப் பெருமையடிப்போருக்கு வானத்தின் வாயில்கள் திறக்கப்பட மாட்டாது. ஊசித் துவாரத்தில் ஒட்டகம் நுழையும்வரை அவர்கள் சொர்க்கத்தில் நுழைய மாட்டார்கள்.  (7:40)\nநாங்கள் அன்சாரியைச் சேர்ந்த ஒரு மனிதரின் ஜனாஸாவில் கலந்து கொள்ள நபி (ஸல்) அவர்களுடன் சென்றோம். நாம் கப்ரை அடைந்து அவர் குழிக்குள் வைக்கப்பட்டபோது நபி (ஸல்) அவர்கள் அமர்ந்தார்கள். நாங்களும் தலையில் பறவை அமர்ந்திருப்பதைப் போன்று (அமைதியாக) அவர்களைச் சுற்றி அமர்ந்தோம். அவர்கள் கையில் ஒரு குச்சி இருந்தது. அதை வைத்துத் தரையில் கோடுகளைப் போட்டார்கள். பிறகு தலையை உயர்த்தி, \"கப்ரின் வேதனையை விட்டு அல்லாஹ்விடம் பாதுகாப்புத் தேடுங்கள்!\" என்று இரண்டு அல்லது மூன்று தடவை கூறினார்கள். பின்னர், \"இறைநம்பிக்கையுள்ள ஓர் அடியான் இவ்வுலகத் தொடர்பைத் துண்டித்து மறுமையை முன்னோக்கும்போது வானத்திலிருந்து வானவர் இறங்குவார்\" என்று நபிகளார் கூறினார்கள்.\nஇறுதியில், (கெட்டவனின் ஆன்மா) இறுதி வானத்திற்குக் கொண்டு செல்லப்பட்டு அவனுக்காகக் கதவைத் திறக்குமாறு கேட்கப்படும். ஆனால் அவனுக்குக் கதவு திறக்கப்பட மாட்டாது. அப்போது நபி (ஸல்) அவர்கள் \"வானத்தின் வாயில்கள் திறக்கப்பட மாட்டாது. ஊசித் துவாரத்தில் ஒட்டகம் நுழையும்வரை அவர்கள் சொர்க்கத்தில் நுழைய மாட்டார்கள்\" என்ற (7:40) வசனத்தை ஓதினார்கள்.\nஅவனுடைய பதிவை பூமியின் கீழ்பகுதியில் உள்ள 'ஸிஜ்ஜீன்' என்ற ஏட்டில் எழுதுங்கள் என்று அல்லாஹ் சொல்லுவான். அவனுடைய ரூஹ் எறியப்படும். பின்னர் \"அல்லாஹ்வுக்கு இணை வைப்பவன் வானத்திலிருந்து விழுந்து, அவனைப் பறவைகள் கொத்திச் சென்றவனைப் போலாவான். அல்லது (பெரும்) காற்றால் தொலைதூரத்தில் தூக்கி எறியப்பட்டவனைப் போலாவான்\" என்ற (22:31) வசனத்தை ஓதினார்கள்.\n\nஅறிவிப்பவர்: பரா பின் ஆஸிப் (ரலி), நூல்: அஹ்மத் (17803)\n\n\"என் தோழர்களிடையே பன்னிரண்டு நயவஞ்சகர்கள் இருக்கிறார்கள். அவர்களில் எட்டுப் பேர், ஊசித் துவாரத்தில் ஒட்டகம் நுழையும்வரை அவர்கள் சொர்க்கத்தில் நுழைய மாட்டார்கள். நரக நெருப்பின் ஒரு தீப்பந்தமே அவர்கள் எட்டுப் பேருக்கும் போதுமானதாகும்\" என்று நபி (ஸல்) அவர்கள் கூறினார்கள் என ஹுதைஃபா (ரலி) அவர்கள் அறிவிக்கிறார்கள்.\n\nஅறிவிப்பவர்: அம்மார் (ரலி), நூல்: முஸ்லிம் (5361)"},
{"index": "194", "header": "சொர்க்கத்தில் கிடைக்கும் இன்பங்கள்", "content": "நபி (ஸல்) அவர்கள் கூறினார்கள்:\n(சொர்க்கவாசிகளிடம்) பொது அறிவிப்பாளர் ஒருவர், \"(இனி) நீங்கள் ஆரோக்கியத்துடனேயே இருப்பீர்கள்; ஒருபோதும் நோய்வாய்ப்பட மாட்டீர்கள். நீங்கள் உயிருடனே இருப்பீர்கள்; ஒருபோதும் இறக்க மாட்டீர்கள். இளமையோடுதான் இருப்பீர்கள்; ஒருபோதும் முதுமையடைய மாட்டீர்கள். நீங்கள் இன்பத்தோடுதான் இருப்பீர்கள்; ஒருபோதும் துன்பம் காண மாட்டீர்கள்\" என்று அறிவிப்புச் செய்வார்.\nஇதையே அல்லாஹ், \"நீங்கள் செய்து கொண்டிருந்தவற்றுக்காக உங்களுக்கு உடைமையாக்கப்பட்டுள்ள சொர்க்கம் இதுதான்\" என அவர்கள் அழைக்கப்படுவார்கள்\" (7:43) என்று கூறுகின்றான்.\n\nஅறிவிப்பவர்: அபூஹுரைரா (ரலி),\n நூல்கள்: முஸ்லிம் (5457), திர்மிதீ (3169), அஹ்மத் (11469)"},
{"index": "195", "header": "இறைமறுப்பாளர்களை நோக்கி இறைத் தூதரின் கூற்று", "content": "சொர்க்கவாசிகள், நரகவாசிகளை அழைத்து \"எங்கள் இறைவன் எங்களுக்கு வாக்களித்ததை உண்மையாகப் பெற்றுக் கொண்டோம். உங்கள் இறைவன் உங்களுக்கு வாக்களித்ததை நீங்கள் உண்மையாகப் பெற்றுக் கொண்டீர்களா?\" என்று கேட்பார்கள். (7:44)\nசொர்க்கவாசிகள், நரகவாசிகளை அழைத்துக் கூறும் இக்கூற்றை நபி (ஸல்) அவர்கள் பத்ருப் போரில் கொல்லப்பட்ட இறைமறுப்பாளர்களை நோக்கிப் பேசியுள்ளார்கள்.\nபத்ருப் போர் (நடந்து முடிந்த) நாளன்று நபி (ஸல்) அவர்கள், குறைஷித் தலைவர்களில் இருபத்தி நான்கு பேர்(களின் சடலங்)களை, பத்ருடைய கிணறுகளில் அசுத்தமானதும், அசுத்தப்படுத்தக் கூடியதுமான (கற்களால் உட்சுவர் எடுக்கப்பட்ட) கிணற்றில் தூக்கிப் போடுமாறு ஆணையிட்டார்கள். (எதிரிக்) கூட்டத்தினர் எவரிடமாவது நபி (ஸல்) அவர்கள் போரிட்டு வெற்றி கண்டால் (போரிட்ட இடத்திலுள்ள) திறந்த வெளியில் மூன்று நாட்கள் தங்கிச் செல்வது அவர்களின் வழக்கமாக இருந்தது. பத்ர் முடிந்த மூன்றாம் நாள் தம்முடைய வாகன(மான ஒட்டக)த்தின் மீது அதன் சிவிகையை (ஏற்றிக்) கட்டுமாறு நபி (ஸல்) அவர்கள் ஆணையிட்டார்கள். ஆகவே, அதன் மீது அதன் சிவிகை கட்டப்பட்டது. பிறகு நபி (ஸல்) அவர்கள் (புறப்பட்டுச்) சென்றார்கள். அவர்களுடைய தோழர்களும் அவர்களைப் பின் தொடர்ந்தனர். நபி (ஸல்) அவர்கள் ஏதோ தமது தேவை ஒன்றிற்காகவே செல்கிறார்கள் என்றே நினைத்தோம். இறுதியில், அந்தக் (குறைஷித் தலைவர்கள் போடப்பட்டிருந்த) கிணற்றருகில் நபியவர்கள் நின்றார்கள். (கிணற்றில் கிடந்த) அவர்களின் பெயர்களையும், அவர்தம் தந்தையரின் பெயர்களையும் நபி (ஸல்) அவர்கள் குறிப்பிட்டு, \"இன்னாரின் மகன் இன்னாரே! இன்னாரின் மகன் இன்னாரே! அல்லாஹ்வுக்கும் அவனுடைய தூதருக்கும் நீங்கள் கீழ்ப்படிந்து நடந்திருந்தால் (இப்போது அது) உங்களுக்கு மகிழ்ச்சியளிக்கும் தானே! ஏனெனில், \"எங்கள் இறைவன் எங்களுக்கு வாக்களித்ததை உண்மையாகப் பெற்றுக் கொண்டோம். உங்கள் இறைவன் உங்களுக்கு வாக்களித்ததை நீங்கள் உண்மையாகப் பெற்றுக் கொண்டீர்களா?\" என்று கூறினார்கள். உடனே (அருகிலிருந்த) உமர் (ரலி) அவர்கள், \"அல்லாஹ்வின் தூதரே! உயிரற்ற சடலங்களிடமா பேசுகிறீர்கள்?\" என்று கேட்டார்கள். அதற்கு நபி (ஸல்) அவர்கள், \"என்னுடைய உயிர் எவன் கையிலுள்ளதோ அவன்மீது ஆணையாக! நான் கூறுவதை (கிணற்றில் உள்ள) இவர்களைவிட நன்கு செவியேற்பவர்களாக நீங்கள் இல்லை\" என்று கூறினார்கள்.\n\nஅறிவிப்பவர்: அபூ தல்ஹா (ரலி), நூல்கள்: புகாரி (3976)\n\n (பத்ருப் போரில் கொல்லப்பட்ட எதிரிகளின் உடல்கள் போடப்பட்டிருந்தக்) கிணற்றில் கிடந்தவர்களைப் பார்த்த நபி (ஸல்) அவர்கள், \"உங்கள் இறைவன் உங்களுக்கு வாக்களித்ததை நீங்கள் உண்மையாகப் பெற்றுக் கொண்டீர்களா?\" எனக் கேட்டார்கள். \"இறந்து விட்டவர்களை அழைக்கின்றீர்களே?\" என அவர்களிடம் கேட்கப்பட்டதும், \"அவர்களைவிட நீங்கள் அதிகம் செவியேற்பவர்களல்லர்; ஆயினும் அவர்கள் பதிலளிக்க மாட்டார்கள்\" என நபி (ஸல்) அவர்கள் கூறினார்கள்.\n\nஅறிவிப்பவர்: இப்னு உமர் (ரலி), நூல்கள்: புகாரி (1370), முஸ்லிம் (5512)"},
{"index": "196", "header": "பிரார்த்தனையில் வரம்பு மீறக் கூடாது", "content": "பணிவாகவும் இரகசியமாகவும் உங்கள் இறைவனைப் பிரார்த்தியுங்கள்! அவன் வரம்பு மீறுவோரை விரும்ப மாட்டான். (7:55)\n\"என் சமுதாயத்தில் பின்னர் ஒரு கூட்டம் வரும். அவர்கள் தூய்மையிலும், துஆவிலும் வரம்பு மீறுவார்கள்\" என்று நபி (ஸல்) அவர்கள் கூறினார்கள்.\n\nஅறிவிப்பவர்: அப்துல்லாஹ் பின் முக்கஃபல் (ரலி),\nநூல்கள்: அபூதாவுத் (88), இப்னுஹிப்பான் (6763), அஹ்மத் (16194)"},
{"index": "197", "header": "ஸமூது சமுதாயம் அழிக்கப்பட்ட காரணம்", "content": "அவர்கள் அந்த ஒட்டகத்தை அறுத்தனர். தமது இறைவனின் ஆணையை மீறினர். \"ஸாலிஹே! நீர் தூதர்களில் உள்ளவர் என்றால் எங்களுக்கு நீர் எச்சரித்ததை எங்களிடம் கொண்டு வாரும்!\" என்று கூறினர். (7:77)\nநபி (ஸல்) அவர்கள் ஹிஜ்ர் என்ற பகுதியைக் கடந்து சென்றபோது, \"நீங்கள் சான்றுகளைக் கேட்காதீர்கள்! ஸாலிஹ் கூட்டத்தினர் (சான்றுகளைக்) கேட்டார்கள். (அவர்கள் கேட்ட ஒட்டகம்) இந்த விசாலமான பகுதியில் சுற்றித் திரிந்தது. இந்த விசாலமான பகுதியிலிருந்து வெளியே வந்தது. (ஆனால் அவர்கள்) அவனுடைய இறைவனின் ஆணையை மீறினார்கள். அந்த ஒட்டகத்தை அறுத்து விட்டார்கள். அந்த ஒட்டகம் அவர்களின் (கிணற்று)நீரை ஒரு நாள் அருந்தும். அவர்கள் அதனுடைய பாலை அருந்துவார்கள். இந்நிலையில் அதை அறுத்து விட்டார்கள். எனவே அவர்களை ஒரு பெரும் சப்தம் தாக்கியது. வான வெளியின் கீழிருந்தவர்களை (ஒட்டுமொத்தமாக) அல்லாஹ் அழித்தான். ஹரம் பகுதியில் இருந்த ஒரு மனிதரைத் தவிர!\" என்று நபிகளார் கூறியபோது, \"அல்லாஹ்வின் தூதரே! அவர் யார்?\" என்று கேட்கப்பட்டது. அவர்தான் அபூரிகால். அவரும் ஹரம் பகுதியிலிருந்து வெளியே வந்தவுடன் அக்கூட்டத்தினருக்கு ஏற்பட்ட நிலையே அவருக்கும் ஏற்பட்டு விட்டது\" என்று கூறினார்கள்.\n\nஅறிவிப்பவர்: ஜாபிர் (ரலி),\nநூல்கள்: அஹ்மத் (13644), ஹாகிம் (3248), இப்னுஹிப்பான் (6197)"},
{"index": "198", "header": "புனித மர வழிபாடும், சிலை வழிபாடும் ஒன்றே!", "content": "மக்கள், அல்லாஹ்வின் தூதர் (ஸல்) அவர்களுடன் மக்காவிலிருந்து ஹுனைன் என்ற இடத்தை நோக்கிச் சென்று கொண்டிருந்தார்கள். அவ்வழியில் இணை வைப்பாளர்களுக்கு ஒரு மரம் இருந்தது. அதற்கு, 'தாது அன்வாத்' என்று பெயர். அதில் (புனிதம் கருதித்) தங்களது ஆயுதங்களைத் தொங்க விடுவார்கள். அப்போது \"அல்லாஹ்வின் தூதரே! எங்களுக்கும் ஒரு தாது அன்வாத்தை ஏற்படுத்துங்கள்\" என்று கூறினோம். அதற்கு அல்லாஹ்வின் தூதர் (ஸல்) அவர்கள், \"சுப்ஹானல்லாஹ் (அல்லாஹ் தூயவன்\" என்று வியப்புடன் அதிர்ச்சியை வெளிப்படுத்தி) \"மூஸாவே! இவர்களுக்குக் கடவுள்கள் இருப்பதைப் போல எங்களுக்கும் கடவுளை ஏற்படுத்துவீராக!\" (7:138) என்று மூஸா (அலை) அவர்களின் சமுதாயத்தினர் கேட்டதைப் போன்று இது உள்ளது. எனது உயிர் எவனது கைவசம் உள்ளதோ அவன்மீது சத்தியமாக! உங்களுக்கு முன் வாழ்ந்தவர்களின் (தவறான) வழிகளை நீங்கள் கடைப்பிடிப்பீர்கள்!\" என்று கூறினார்கள்.\n\nஅறிவிப்பவர்: அபூவாகித் அல்லைஸீ (ரலி),\nநூல்கள்: திர்மிதீ(2106), அஹ்மத்(20892)"},
{"index": "199", "header": "அல்லாஹ்வுடன் நேரடியாகப் பேசிய மூஸா நபி", "content": "மூஸாவே! எனது தூதுச் செய்திகள் மற்றும் எனது பேச்சின் மூலம் பிற மக்களைவிட உம்மைத் தேர்ந்தெடுத்துள்ளேன். (7:144)\n134வது குறிப்பைக் காண்க!"},
{"index": "200", "header": "அல்லாஹ்வின் அருள் விரிந்து பரந்தது", "content": "\"ஒவ்வொரு பொருளையும் எனது அருள் சூழ்ந்துள்ளது. யார் இறையச்சம் கொண்டு, ஸகாத்தையும் கொடுக்கிறார்களோ அவர்களுக்கு அதை விதிப்பேன். அவர்கள் நமது வசனங்களையும் நம்புவார்கள்\" (7:156)\nநபி (ஸல்) அவர்கள் தொழுகைக்கு நின்றார்கள். நாங்களும் நின்றோம். அப்போது ஒரு கிராமவாசி தொழுகையில் இருந்து கொண்டு, \"இறைவா! எனக்கும் முஹம்மத் அவர்களுக்கும் அருள்புரி! எங்களுடன் வேறு யாருக்கும் அருள்புரிந்து விடாதே!\" என்று கூறினார். நபி (ஸல்) அவர்கள் ஸலாம் கொடுத்த பின்னர் அந்தக் கிராமவாசியிடம், \"அல்லாஹ்வின் விசாலமான அருளைத் தடுத்து விட்டீரே!\" என்று கூறினார்கள்.\n\nஅறிவிப்பவர்: அபூஹுரைரா (ரலி),\nநூல்கள்: நஸாயீ (1201), திர்மிதீ (137). அபூதாவுத் (324), அஹ்மத் (6957)\nஅல்லாஹ்வின் தூதர் (ஸல்) அவர்கள் கூறினார்கள்:\nஅல்லாஹ் அன்பையும் கருணையையும் படைத்தபோது அதனை நூறு வகைகளாக அமைத்தான். அவற்றில் தொண்ணூற்று ஒன்பது வகைகளைத் தன்னிடமே வைத்துக் கொண்டான். (மீதியுள்ள) ஒருவகையை மட்டுமே தன் படைப்புகள் அனைத்துக்கும் வழங்கினான். ஆகவே, இறைமறுப்பாளன் அல்லாஹ்வின் கருணை முழுவதையும் அறிந்தால், சொர்க்கத்தின் மீது அவநம்பிக்கை கொள்ள மாட்டான். (இதைப் போன்றே,) இறைநம்பிக்கையாளர் அல்லாஹ் வழங்கும் வேதனை முழுவதையும் அறிந்தால் நரகத்தைப் பற்றிய அச்சமில்லாமல் இருக்க மாட்டார்.\n\nஅறிவிப்பவர்: அபூஹுரைரா (ரலி), நூல்கள்: புகாரி (6469), முஸ்லிம் (5312)\n\nஅல்லாஹ்வின் தூதர் (ஸல்) அவர்கள் கூறினார்கள்:\nஅல்லாஹ் வானங்கள், பூமி ஆகியவற்றைப் படைத்த நாளில் அன்பை நூறு பாகங்களாகப் படைத்தான். அவற்றில் ஒவ்வொரு பாகமும் வானம், பூமிக்கிடையே உள்ள (இடத்)தை அடைத்துக் கொள்ளும் அளவுடையதாகும். அவற்றில் ஒரு பாகத்தையே பூமியில் வைத்தான். அந்த ஒரு பாகத்தில்தான் தாய் தன் குழந்தைமீது பாசம் கொள்கிறாள். மிருகங்களும் பறவைகளும் ஒன்றின் மீதொன்று அன்பு காட்டுகின்றன. மறுமை நாள் வரும்போது இறைவன் இந்த ஒரு அன்பையும் சேர்த்து (நூறாக) முழுமையாக்குவான்.\n\nஅறிவிப்பவர்: ஸல்மான் (ரலி), நூல்: முஸ்லிம் (5314)"},
{"index": "201", "header": "முஹம்மது நபி, மனித இனம் முழுவதற்கும் இறைத் தூதர்", "content": "மனிதர்களே! உங்கள் அனைவருக்கும் நான் அல்லாஹ்வின் தூதராக இருக்கிறேன். (7:158)\nஅபூபக்ர் (ரலி) அவர்களுக்கும், உமர் (ரலி) அவர்களுக்குமிடையே நடந்த வாக்குவாதத்தில் அபூபக்ர் (ரலி) அவர்கள், உமர் (ரலி) அவர்களை சினமூட்டி விட்டார்கள். அப்போது உமர் (ரலி) அவர்கள் கோபத்துடன் அங்கிருந்து திரும்பிச் சென்றார்கள். உடனே அபூபக்ர் (ரலி) அவர்கள், உமர் (ரலி) அவர்களுக்குப் பின்னாலேயே சென்று தம்மை மன்னித்து விடுமாறு வேண்டினார்கள். ஆனால், உமர் (ரலி) அவர்கள் மன்னிக்காமல் அபூபக்ர் (ரலி) அவர்களின் முகத்திற்கு முன்னால் (தம் வீட்டுக்) கதவைச் சாத்தினார்கள். ஆகவே, அபூபக்ர் (ரலி) அவர்கள் அல்லாஹ்வின் தூதர் (ஸல்) அவர்களிடம் வந்தார்கள்.\nநாங்கள் அல்லாஹ்வின் தூதர் (ஸல்) அவர்களுடன் இருந்தோம். அபூபக்ர் (ரலி) அவர்கள் வருவதைக் கண்ட அல்லாஹ்வின் தூதர் (ஸல்) அவர்கள், \"இதோ! உங்கள் தோழர் வழக்காடிவிட்டு வந்திருக்கிறார்\" என்று சொன்னார்கள். (பிறகு) உமர் (ரலி) அவர்களும் தம் செயலுக்கு வருந்தியவராக நபி (ஸல்) அவர்களிடம் வந்து சலாம் (முகமன்) கூறி அமர்ந்தார்கள். (நடந்த) செய்தியை அல்லாஹ்வின் தூதர் (ஸல்) அவர்களிடம் எடுத்துரைத்தார்கள். (அப்போது) அல்லாஹ்வின் தூதர் (ஸல்) அவர்கள் கோபப்பட்டார்கள். (இதைக் கண்ட) அபூபக்ர் (ரலி) அவர்கள், \"அல்லாஹ்வின் மீது ஆணையாக! (வாக்குவாதத்தைத் தொடங்கியதால் உமரை விட) நானே அதிகம் அநீதியிழைத்தவனாகி விட்டேன், அல்லாஹ்வின் தூதரே!\" என்று கூறலானார்கள். அப்போது அல்லாஹ்வின் தூதர் (ஸல்) அவர்கள், \"(மக்களே!) என் தோழரை எனக்காக நீங்கள் (மன்னித்து) விட்டுவிடுவீர்களா? என் தோழரை எனக்காக நீங்கள் (மன்னித்து) விட்டுவிடுவீர்களா? (ஒரு காலத்தில்) 'மனிதர்களே! நான் உங்கள் அனைவருக்கும் அல்லாஹ்வின் தூதராக இருக்கிறேன்' என்று சொன்னேன். அப்போது நீங்களெல்லாம், 'பொய் சொல்கிறீர்' என்று கூறினீர்கள். ஆனால் அபூபக்ர் அவர்களோ, 'நீங்கள் உண்மையே சொன்னீர்கள்' என்று கூறினார்\" என்றார்கள்.\n\nஅறிவிப்பவர்: அபுதர்தா (ரலி), நூல்: புகாரி (4640)\n\nநபி (ஸல்) அவர்கள் கூறினார்கள்:\nஎனக்கு முன்னர் (வாழ்ந்த இறைத் தூதர்கள்) எவருக்கும் வழங்கப்படாத ஐந்து விஷயங்கள் எனக்கு வழங்கப்பட்டுள்ளன."},
{"index": "202", "header": "மனிதர்கள் அனைவரும் ஆதமின் வழித்தோன்றல்களே!", "content": "உமது இறைவன், ஆதமுடைய மக்களின் முதுகுகளிலிருந்து அவர்களின் வழித்தோன்றல்களை வெளிப்படுத்தியதை நினைவூட்டுவீராக! \"நான் உங்களுடைய இறைவனல்லவா?\" என்று (கேட்டு) அவர்களுக்கு அவர்களையே சாட்சியாக்கினான். \"ஆம்! நாங்கள் சாட்சி கூறுகிறோம்\" என்று அவர்கள் கூறினர். (7:172)\nஅல்லாஹ், ஆதம் (அலை) அவர்களைப் படைக்கும்போது அவருடைய முதுகைத் தடவினான். அவருடைய முதுகிலிருந்து, மறுமைநாள் வரை வெளிவரும் அவருடைய வழித்தோன்றல்களின் உயிர்கள் (வெளியே வந்து) விழுந்தன. ஒவ்வொரு மனிதனின் இரு கண்களுக்கிடையே ஒளிக்கீற்றை ஏற்படுத்தினான். பின்னர் ஆதம் (அலை) அவர்களுக்கு இவர்களை எடுத்துக் காட்டினான். \"இறைவா! இவர்கள் யார்?\" என்று ஆதம் (அலை) அவர்கள் கேட்டார்கள். \"இவர்கள்தாம் உம் வழித்தோன்றல்கள்\" என்று இறைவன் கூறினான்.\n\nஅறிவிப்பவர்: அபூஹுரைரா (ரலி),\nநூல்கள்: திர்மிதீ (3002), ஹாகிம் (3257), முஸ்னத் அபீ யஃலா (6654)"},
{"index": "203", "header": "அல்லாஹ்வின் தொண்ணூற்றொன்பது அழகிய பெயர்கள்", "content": "அல்லாஹ்வுக்கு அழகான பெயர்கள் இருக்கின்றன. அவற்றைக் கொண்டே அவனை அழையுங்கள்! அவனது பெயர்களில் திரித்துக் கூறுவோரை விட்டுவிடுங்கள்! அவர்கள் செய்து கொண்டிருந்ததற்காகக் கூலி கொடுக்கப்படுவார்கள். (7:180)\nஅல்லாஹ்வின் தூதர் (ஸல்) அவர்கள் கூறினார்கள்:\nஅல்லாஹ்வுக்கு நூறில் ஒன்று போக, தொண்ணூற்றொன்பது திருப்பெயர்கள் உள்ளன. அவற்றை அறிந்து (அதன்மீது நம்பிக்கை) கொள்பவர் சொர்க்கத்தில் நுழைவார்.\n\nஅறிவிப்பவர்: அபூஹுரைரா (ரலி), நூல்கள்: புகாரி (2736), முஸ்லிம் (5199)"},
{"index": "204", "header": "அறிவீனர்களின் கருத்துகளைப் புறக்கணிக்க வேண்டும்", "content": "மன்னிக்கும் தன்மையை எடுத்துக் கொள்வீராக! நன்மையை ஏவுவீராக! அறிவீனர்களைப் புறக்கணிப்பீராக! (7:199)\nஉயைனா பின் ஹிஸ்ன் பின் ஹுதைஃபா (ரலி) அவர்கள் (மதீனாவுக்கு) வந்து, தம் சகோதரர் மகன் ஹுர்ரு பின் கைஸ் (ரலி) அவர்களிடம் தங்கினார். உமர் (ரலி) அவர்கள் தம் அருகில் அமர்த்திக் கொள்பவர்களில் ஒருவராக (அந்த அளவுக்கு அவர்களுக்கு நெருக்கமானவராக) ஹுர்ரு பின் கைஸ் இருந்தார். முதியவர்களோ இளைஞர்களோ யாராயினும், குர்ஆனை நன்கறிந்தவர்களே உமர் (ரலி) அவர்களின் அவையினராகவும் ஆலோசகர்களாகவும் இருந்தனர். ஆகவே, உயைனா, \"என் சகோதரர் மகனே! உனக்கு இத்தலைவரிடத்தில் செல்வாக்கு உள்ளது. ஆகவே அவரைச் சந்திக்க எனக்கு அனுமதி பெற்றுத் தா!\" என்று சொன்னார். அதற்கு அவர், \"உமர் (ரலி) அவர்களிடம் செல்ல நான் உமக்காக அனுமதி கேட்கிறேன்\" என்று சொன்னார். அவ்வாறே உமரைச் சந்திக்க உயைனாவுக்காக ஹுர்ரு அவர்கள் அனுமதி கேட்டார். உமர் (ரலி) அவர்களும் அவருக்கு அனுமதி கொடுத்தார்கள். அதன்படி உயைனா, உமர் (ரலி) அவர்களிடம் சென்று, \"கத்தாபின் மகனே! அல்லாஹ்வின்மீது ஆணையாக! நீங்கள் எங்களுக்கு அதிகமாக வழங்குவதில்லை. எங்களிடையே நீங்கள் நீதியுடன் தீர்ப்பளிப்பதில்லை\" என்று சொன்னார். உமர் (ரலி) அவர்கள் சினமுற்று அவரை நாடி (அடிக்க)ச் சென்றார்கள். உடனே ஹுர்ரு, உமர் (ரலி) அவர்களை நோக்கி, \"இறைநம்பிக்கையாளர்களின் தலைவரே! உயர்ந்தோனான அல்லாஹ் தன் தூதர் (ஸல்) அவர்களுக்கு, 'மன்னிக்கும் தன்மையை எடுத்துக் கொள்வீராக! நன்மையை ஏவுவீராக! அறிவீனர்களைப் புறக்கணிப்பீராக!' (7:199) என்று கூறியுள்ளான். இவர் அறியாதவர்களில் ஒருவர்\" என்று சொன்னார். அல்லாஹ்வின்மீது ஆணையாக! ஹுர்ரு இந்த வசனத்தை உமர் (ரலி) அவர்களுக்கு ஓதிக் காட்டியபோது உமர் (ரலி) அவர்கள் அதை மீறவில்லை. உமர் (ரலி) அவர்கள் இறைவேதத்திற்கு மிகவும் கட்டுப்பட்டவர்களாய் இருந்தார்கள்.\n\nஅறிவிப்பவர்: இப்னு அப்பாஸ் (ரலி), நூல்: புகாரி (4642)"},
{"index": "205", "header": "போர் வெற்றிப் பொருட்கள் அல்லாஹ்வுக்கும், தூதருக்கும் உரியன", "content": "என் விஷயத்தில் நான்கு இறைவசனங்கள் அருளப்பட்டன. நான் (குமுஸ் நிதியிலிருந்து) வாள் ஒன்றை எடுத்துக்கொண்டு நபி (ஸல்) அவர்களிடம் சென்று, \"அல்லாஹ்வின் தூதரே! எனக்கு இதை அன்பளிப்பாகத் தாருங்கள்\" என்று கேட்டேன். நபியவர்கள் \"அதை வைத்துவிடு\" என்றார்கள். பிறகு நான் (அதை அன்பளிப்பாகத் தருமாறு கேட்டு) எழுந்து நின்றேன். நபியவர்கள் \"எடுத்த இடத்திலேயே அதை வைத்துவிடு\" என்று சொன்னார்கள்.\nபிறகு மீண்டும் எழுந்து நின்று, \"அல்லாஹ்வின் தூதரே! எனக்கு அதை அன்பளிப்பாகத் தாருங்கள்\" என்று கேட்டேன். நபி (ஸல்) அவர்கள், \"(இல்லை) அதை வைத்துவிடு\" என்றார்கள். பிறகும் நான் எழுந்து, \"அல்லாஹ்வின் தூதரே! இதை எனக்கு அன்பளிப்பாகத் தந்து விடுங்கள். போதுமென்ற மனமில்லாத ஒருவனாக நான் கருதப்படுகிறேனா?\" என்று கூறினேன்.\nஅப்போதும் நபி (ஸல்) அவர்கள், \"எடுத்த இடத்திலேயே அதை வைத்துவிடு\" என்று கூறினார்கள். அப்போதுதான் \"(நபியே!) போரில் கிடைத்த வெற்றிப் பொருட்களைப் பற்றி உம்மிடம் கேட்கின்றனர். 'போரில் கிடைத்த வெற்றிப் பொருட்கள் அல்லாஹ்வுக்கும் தூதருக்கும் உரியது' என்று கூறுவீராக!\" எனும் (8:1) வசனம் அருளப்பட்டது.\n\nஅறிவிப்பவர்: ஸஅத் பின் அபீ வக்காஸ் (ரலி),\nநூல்: முஸ்லிம் (3597), திர்மிதீ (3004), அபூதாவுத் (2361), அஹ்மத் (1456)\n(பத்ருப் போரின் போது) நபி (ஸல்) அவர்கள், \"யார் இன்னின்ன இடத்திற்கு வருவாரோ அல்லது இன்னின்ன செயல்களைச் செய்வாரோ அவருக்கு இவ்வாறெல்லாம் கிடைக்கும்\" என்று கூறினார்கள். (இதைக் கேட்ட) இளைஞர்கள் விரைந்து சென்றார்கள். வயதானவர்கள் கொடியின் கீழ் இருந்து கொண்டார்கள். அல்லாஹ் வெற்றியைக் கொடுத்த பின்னர் இளைஞர்கள் அவர்களுக்கு வாக்களிக்கப்பட்டதைக் கேட்டார்கள். அப்போது வயதானவர்கள், \"எங்களை விட்டுவிட்டு நீங்கள் மட்டும் (வெற்றிப் பொருட்களை) கொண்டு செல்லாதீர்கள். நாங்கள் உங்களுக்கு உதவியாளர்களாக இருந்துள்ளோம்\" என்று கூறினார்கள். அப்போதுதான் \"அல்லாஹ்வை அஞ்சி, உங்களுக்கிடையே நல்லிணக்கத்தை ஏற்படுத்திக் கொள்ளுங்கள்!\" என்ற (8:1) வசனம் இறங்கியது.\n\nஅறிவிப்பவர்: இப்னு அப்பாஸ் (ரலி), நூல்: நஸாயீ-குப்ரா (11133), பைஹகீ(12597)"},
{"index": "206", "header": "பத்ருப் போரில் இறங்கிய இறையுதவி", "content": "அல்லாஹ்வின் தூதர் (ஸல்) அவர்கள், பத்ருப் போர் நாளில் (எதிரிகளான) இணை வைப்பாளர்கள் (எண்ணிக்கை) ஆயிரம் பேராக இருப்பதையும், (முஸ்லிம்களான) தம் தோழர்கள் முன்னூற்றுப் பத்தொன்பது பேராக இருப்பதையும் கண்டார்கள். அப்போது அல்லாஹ்வின் தூதர் (ஸல்) அவர்கள், (தொழுகையின் திசையான) கிப்லாவை முன்னோக்கித் தம் கரங்களை நீட்டித் தம் இறைவனிடம் உரத்த குரலில் இறைஞ்சினார்கள்.\n\"இறைவா! நீ எனக்கு அளித்த வாக்குறுதியை நிறைவேற்றுவாயாக. இறைவா! எனக்கு அளித்த வாக்குறுதியை வழங்குவாயாக! இறைவா! இஸ்லாமியரில் இக்குழுவினரை நீ அழித்து விட்டால், இந்தப் பூமியில் உன்னை (மட்டுமே) வழிபட (இனி) யாரும் இருக்க மாட்டார்கள்\" என்று தம் கரங்களை நீட்டி, கிப்லாவை முன்னோக்கி இறைவனிடம் இறைஞ்சிக் கொண்டேயிருந்தார்கள். எந்த அளவுக்கென்றால், (கைகளை உயர்த்தியதால்) அவர்களுடைய தோள்களிலிருந்து அவர்களின் மேல்துண்டு நழுவி கீழே விழுந்து விட்டது.\nஅப்போது அவர்களிடம் அபூபக்ர் (ரலி) அவர்கள் வந்து, அத்துண்டை எடுத்து அவர்களின் தோள்கள் மீது போட்டுவிட்டு, பின்னாலிருந்து அவர்களைக் கட்டியணைத்துக் கொண்டு, \"அல்லாஹ்வின் தூதரே! உங்கள் இறைவனிடம் வேண்டியது போதும். அவன் உங்களுக்கு அளித்த வாக்குறுதியை நிச்சயம் நிறைவேற்றுவான்\" என்று கூறினார்கள்.\nஅப்போது அல்லாஹ், \"உங்கள் இறைவனிடம் நீங்கள் உதவி தேடியபோது\n'அணிவகுக்கும் வானவர்களில் ஆயிரம் பேரைக் கொண்டு உங்களுக்கு உதவுவேன்' என அவன் உங்களுக்குப் பதிலளித்தான்\" எனும் (8:9) வசனத்தை அருளினான்.\n\nஅறிவிப்பவர்: உமர் (ரலி), நூல்கள்: முஸ்லிம்(3621), திர்மிதீ(3006), அஹ்மத்(203)\n\nபத்ரு போர் தினத்தில் எங்களிடம் மிக்தாத் (ரலி) அவர்களைத்தவிர வேறு குதிரை வீரர் இருக்கவில்லை. நாங்கள் அனைவரும் உறங்கிக் கொண்டிருந்தோம். நபி (ஸல்) அவர்களைத் தவிர! அவர்கள், அதிகாலைவரை தொழுது கொண்டும், அழுது கொண்டும் இருந்தார்கள்.\n\nஅறிவிப்பவர்: அலீ (ரலி), நூல்கள்: அஹ்மத் (973), இப்னு ஹுஸைமா (899)"},
{"index": "207", "header": "உஹுதுப் போரில் ஏற்பட்ட சிறு தூக்கமும், இலேசான மழையும்", "content": "(நீங்கள்) நிம்மதி பெறுவதற்காகத் தன்னிடமிருந்து சிறு தூக்கத்தை உங்களுக்கு அவன் தழுவச் செய்ததை நினைத்துப் பாருங்கள்! மேலும் அவன் வானிலிருந்து உங்கள்மீது மழை பொழியச் செய்தான். அதன்மூலம் உங்களைத் தூய்மைப்படுத்தவும், ஷைத்தானின் அசுத்தத்தை உங்களை விட்டு நீக்கவும், உங்கள் உள்ளங்களை வலுப்படுத்தவும், அதன்மூலம் பாதங்களை உறுதிப்படுத்தவும் (இவ்வாறு செய்தான்.) - (8:11)\nஅபூ தல்ஹா (ரலி) அவர்கள் கூறியதாவது:\nஉஹுதுப் போரின் போது சிற்றுறக்கம் ஆட்கொண்டவர்களில் நானும் ஒருவனாக இருந்தேன். எந்த அளவுக்கென்றால் எனது வாள் எனது கையிலிருந்து பலமுறை (நழுவி) விழுந்து விட்டது. அது விழ, நான் அதை எடுப்பேன். (மீண்டும்) அது விழ, அப்போதும் நான் அதை எடுப்பேன்.\n\nஅறிவிப்பவர்: அபூ தல்ஹா (ரலி), நூல்: புகாரி (4068)\n\nஞ்பின்னர் இரவில் இலேசான மழை பொழிந்தது. நாங்கள் மரத்தின் கீழும் தோல் கூடாரத்தின் கீழும் ஒதுங்கினோம்.\n\nஅறிவிப்பவர்: அலீ (ரலி),\nநூல்கள்: அஹ்மத் (904), முஸன்னஃப் அபீ ஷைபா (37834)"},
{"index": "208", "header": "போரில் புறமுதுகு காட்டி ஓடுவது பெரும் பாவம்", "content": "\"அந்நாளில் யார் அவர்களுக்குப் புறமுதுகு காட்டி ஓடுகிறாரோ அவர் அல்லாஹ்வின் கோபத்திற்குள்ளாகி விட்டார்\" எனும் (8:16) வசனம், பத்ருப் போர் தொடர்பாக இறங்கியதாகும்.\n\nஅறிவிப்பவர்: அபூஸயீத் (ரலி),\nநூல்கள்: அபூதாவுத் (2277), நஸாயீ - குப்ரா (8600), ஹாகிம் (3262), பஸ்ஸார்(16)\n\"அழித்தொழிக்கும் ஏழு பெரும் பாவங்களைத் தவிருங்கள்\" என்று நபி (ஸல்) அவர்கள் கூறினார்கள். மக்கள், \"அல்லாஹ்வின் தூதரே! அவை எவை?\" என்று கேட்டார்கள். நபி (ஸல்) அவர்கள், \"அல்லாஹ்வுக்கு இணை கற்பிப்பதும், சூனியம் செய்வதும், 'நியாயமின்றிக் கொல்லக் கூடாது' என்று அல்லாஹ் புனிதப்படுத்தியுள்ள உயிரைக் கொல்வதும், வட்டி உண்பதும், அநாதைகளின் செல்வத்தை உண்பதும், போரின்போது புறமுதுகிட்டு ஓடுவதும், அப்பாவிகளான, இறைநம்பிக்கை கொண்ட, கற்புள்ள பெண்கள்மீது அவதூறு கூறுவதும்தான் (அந்தப் பெரும் பாவங்கள்)\" என்று கூறினார்கள்.\n\nஅறிவிப்பவர்: அபூஹுரைரா (ரலி), நூல்கள்: புகாரி (2766), முஸ்லிம் (145)"},
{"index": "209", "header": "அபூஜஹ்ல் தேடிய தீர்ப்பு", "content": "பத்ருப் போரில் தீர்ப்பை எதிர்பார்த்தது அபூஜஹ்ல் ஆவான். (இருவேறு) கூட்டத்தினர் (போரிட) சந்தித்தபோது, \"இறைவா! எங்களில் யார் உறவு முறையை முறித்தது? எங்களிடம் நாங்கள் அறியாததைக் கொண்டு வந்துள்ளார். நாளை இதற்குத் தீர்ப்பு வழங்கு!\" என்று அபூஜஹ்ல் கூறினான். இதுதான் அவன் தீர்ப்பை எதிர்பார்த்ததாகும். அப்போதுதான் \"(இறை மறுப்பாளர்களே!) நீங்கள் தீர்ப்பைத் தேடுகிறீர்கள் என்றால், அந்தத் தீர்ப்பு உங்களிடம் வந்து விட்டது\" என்ற (8:19) வசனம் இறங்கியது.\n\nஅறிவிப்பவர்: அப்துல்லாஹ் பின் ஸஅலபா (ரலி),\nநூல்கள்: நஸாயீ - குப்ரா (11137), ஹாகிம் (3264)"},
{"index": "210", "header": "சிந்திக்காதவர்களே உயிரினங்களில் மிகக் கெட்டவர்கள்", "content": "\"அல்லாஹ்விடம் உயிரினங்களில் மிகக் கெட்டவர்கள், சிந்திக்காத செவிடர்களும் ஊமையர்களுமே ஆவர்\" எனும் (8:22) வசனம் குறித்து இப்னு அப்பாஸ் (ரலி) அவர்கள் கூறுகையில், 'பனூ அப்தித்தார் குலத்தைச் சேர்ந்த சிலர்தாம் அவர்கள்\" என்று சொன்னார்கள்.\n\nஅறிவிப்பவர்: முஜாஹித் பின் ஜப்ர், நூல்: புகாரி (4646)"},
{"index": "211", "header": "தொழுதுகொண்டிருந்தாலும் இறைத்தூதர் அழைத்தால் பதிலளிக்க வேண்டும்", "content": "நான் (மஸ்ஜிதுந் நபவீ பள்ளிவாசலில்) தொழுது கொண்டிருந்தேன். அப்போது என்னைக் கடந்து சென்ற அல்லாஹ்வின் தூதர் (ஸல்) அவர்கள் என்னை அழைத்தார்கள். நான் தொழு(து முடிக்கு)ம்வரை அவர்களிடம் செல்லவில்லை. பிறகு நான் அவர்களிடம் சென்றேன். அவர்கள் என்னிடம், \"நீங்கள் ஏன் என்னிடம் உடனே வரவில்லை? \"இறைநம்பிக்கை கொண்டோரே! அல்லாஹ்வுக்கும், உங்களுக்கு உயிரூட்டும் விஷயத்திற்காக உங்களை அழைக்கும் போது இத்தூதருக்கும் பதிலளியுங்கள்!\" (8:24) என்று அல்லாஹ் கூறவில்லையா?\" எனக் கேட்டார்கள். பிறகு, \"நான் (பள்ளிவாசலிலிருந்து) புறப்படுவதற்கு முன்பாக குர்ஆனில் மகத்துவமிக்க ஓர் அத்தியாயத்தை உங்களுக்குக் கற்பிக்கிறேன்\" என்று கூறினார்கள். பின்னர் நபி அவர்கள் (பள்ளிவாசலிலிருந்து) வெளியேறப் போனார்கள். அப்போது நான் அவர்களுக்கு (அவர்கள் வாக்களித்ததை) நினைவூட்டினேன். நபி (ஸல்) அவர்கள், \"அது 'அல்ஹம்து லில்லாஹி ரப்பில் ஆலமீன்' எனும் (அல்ஃபாத்திஹா அத்தியாயத்தின்) திரும்பத் திரும்ப ஓதப்படும் ஏழு வசனங்கள்தாம்\" என்று சொன்னார்கள்.\n\nஅறிவிப்பவர்: அபூ ஸயீத் பின் அபீ முஅல்லா (ரலி), நூல்: புகாரி (4647), நஸாயீ (904), அபூதாவுத் (1246), அஹ்மத் (15171)"},
{"index": "212", "header": "இறைமறுப்பாளர்களின் கோரிக்கையும், இறைவனின் பதிலும்", "content": "(குறைஷி இணைவைப்பாளர்களின் தலைவன்) அபூஜஹ்ல் \"அல்லாஹ்வே! இது உன்னிடமிருந்து வந்த உண்மையாக இருக்குமானால் வானிலிருந்து கல்மழையை எங்கள்மீது இறக்கிவிடு! அல்லது எங்களுக்குத் துன்புறுத்தும் வேதனையை அளித்துவிடு!\" என்று சொன்னான். அப்போது, \"(நபியே!) நீர் அவர்களுடன் இருக்கும் நிலையில் அவர்களை அல்லாஹ் வேதனை செய்பவனாக இல்லை. அவர்கள் பாவ மன்னிப்புத் தேடும் நிலையிலும் அவர்களை அல்லாஹ் வேதனை செய்பவனாக இல்லை. அவர்களை அல்லாஹ் வேதனை செய்யாமலிருக்க அவர்களிடம் என்ன காரணம் இருக்கிறது? அவர்கள் மஸ்ஜிதுல் ஹராமை விட்டும் (மக்களைத்) தடுக்கின்றனர். அதற்கு அவர்கள் பொறுப்பாளர்களாகவும் (இருக்கத் தகுதி) இல்லை. இறையச்சமுடையோரே அதன் பொறுப்பாளர்கள். எனினும் (இதனை) அவர்களில் பெரும்பாலோர் அறிய மாட்டார்கள்\" எனும் வசனங்கள் (8:32-34) அருளப்பட்டன.\n\nஅறிவிப்பவர்: அனஸ் (ரலி), நூல்கள்: புகாரி (4648), முஸ்லிம் (5389)"},
{"index": "213", "header": "இஸ்லாம், முந்தைய பாவங்களை அழித்து விடும்", "content": "அவர்கள் விலகிக் கொண்டால் முன்னர் செய்தவை அவர்களுக்கு மன்னிக்கப்படும். (8:38)\n(இரண்டாவது கட்டத்தில்) அல்லாஹ் என் உள்ளத்தில் இஸ்லாத்தை ஊட்டினான். அப்போது நான் நபி (ஸல்) அவர்களிடம் சென்று \"உங்கள் வலக் கரத்தை நீட்டுங்கள். நான் உங்களிடம் உறுதிப் பிரமாணம் (பைஅத்) அளிக்கிறேன்\" என்று கூறினேன். நபி (ஸல்) அவர்கள் தமது வலக் கரத்தை நீட்டினார்கள். உடனே நான் எனது கையை இழுத்துக் கொண்டேன். நபி (ஸல்) அவர்கள், \"அம்ரே! உமக்கு என்ன ஆயிற்று?\" என்று கேட்டார்கள். நான், \"சில நிபந்தனைகளை விதிக்க விரும்புகிறேன்\" என்று கூறினேன். நபி (ஸல்) அவர்கள், \"என்ன நிபந்தனை விதிக்கப் போகிறீர்?\" என்று கேட்டார்கள். \"என் (முந்தைய) பாவங்கள் மன்னிக்கப்பட வேண்டும்\" என்று கூறினேன். அப்போது நபி (ஸல்) அவர்கள், \"முந்தைய பாவங்களை இஸ்லாம் அழித்து விடும்; ஹிஜ்ரத்தும் (-மார்க்கத்திற்காக நாடு துறத்தல்) முந்தைய பாவங்களை அழித்து விடும்; ஹஜ்ஜும் முந்தைய பாவங்களை அழித்து விடும் என்று உமக்குத் தெரியாதா?\" என்று கேட்டார்கள்.\n\nஅறிவிப்பவர்: அம்ர் பின் அல்ஆஸ் (ரலி), நூல்: முஸ்லிம் (192)"},
{"index": "214", "header": "வெற்றிப் பொருட்களின் பங்கீடு", "content": "'நீங்கள் போரில் கைப்பற்றிய வெற்றிப் பொருட்களில் ஐந்தில் ஒரு பாகம் அல்லாஹ்வுக்கும், தூதருக்கும், உறவினர்களுக்கும், அநாதைகளுக்கும், ஏழைகளுக்கும், வழிப்போக்கருக்கும் உரியது' என்பதை அறிந்து கொள்ளுங்கள். (8:41)\nஇந்த வசனத்தில், 'அல்லாஹ்வுக்குரியது' என்பதன் கருத்து, தூதருக்கும், உறவினர்களுக்கும், அநாதைகளுக்கும், ஏழைகளுக்கும், வழிப்போக்கருக்கும் உரியது என்பதாகும்.\nநபி (ஸல்) அவர்கள் வாதில் குரா என்ற இடத்தில் இருந்தபோது நான் அவர்களிடம் சென்றேன். அப்போது, \"அல்லாஹ்வின் தூதரே! கனீமத் பொருட்கள் தொடர்பாக தாங்கள் என்ன கூறுகிறீர்கள்?\" என்று கேட்டேன். \"அல்லாஹ்வுக்கு ஐந்தில் ஒருபாகமும், ஐந்தில் நான்கு படைவீர்களுக்கும் உரியது\" என்று பதிலளித்தார்கள். \"இதில் எவரும் எவரை விடவும் தகுதி மிக்கவராக இருப்பாரா?\" என்று கேட்டேன். \"இல்லை. உன்னிடத்திலிருந்து இப்பங்கு கிடைக்கவில்லை. எனவே நீர் உன் முஸ்லிம் சகோதரரைவிடத் தகுதி வாய்ந்தவராக ஆக முடியாது\" என்று பதிலளித்தார்கள் என்று ஒரு நபித் தோழர் குறிப்பிட்டார்.\n\nஅறிவிப்பவர்: அப்துல்லாஹ் பின் ஷகீக், நூல்: பைஹகீ (13241)"},
{"index": "215", "header": "போர்க்களத்தில் உறுதியாக இருத்தல்", "content": "இறைநம்பிக்கை கொண்டோரே! நீங்கள் ஏதேனும் ஒரு படையினரை (போரில்) சந்திக்கும்போது உறுதியாக இருங்கள்! அல்லாஹ்வை அதிகம் நினைவு கூருங்கள்! நீங்கள் வெற்றி பெறுவீர்கள். (8:45)\nநான் உமர் பின் உபைதில்லாஹ் (ரஹ்) அவர்களின் எழுத்தராக இருந்தேன். அவர்களுக்கு அப்துல்லாஹ் பின் அபீ அவ்ஃபா (ரலி) அவர்கள் ஹரூரிய்யாவுக்குப் புறப்பட்ட போது கடிதம் எழுதியிருந்தார்கள். அதை நான் படித்துக் காட்டினேன்.\nஅதில் பின்வருமாறு எழுதப்பட்டிருந்தது:\nஅல்லாஹ்வின் தூதர் (ஸல்) அவர்கள், எதிரிகளைப் போர்க் களத்தில் சந்தித்த நாட்கள் சிலவற்றில் சூரியன் உச்சி சாயும் வரை போர்க் களத்தில் இறங்காமல் எதிர்பார்த்துக் காத்திருந்தார்கள்.\nபிறகு, நபி (ஸல்) அவர்கள் மக்களிடையே எழுந்து நின்று, \"எதிரிகளை(ப் போர்க்களத்தில்) சந்திக்க ஆசைப்படாதீர்கள். அல்லாஹ்விடம் (போரின் அழிவுகளிலிருந்து) பாதுகாக்கும்படி கேளுங்கள். (வேறு வழியின்றி போர்க்களத்தில்) எதிரிகளைச் சந்திக்க நேரிட்டால் (போரின் துன்பங்களைச் சகித்துப்) பொறுமையாக இருங்கள். மேலும், 'சொர்க்கம் வாட்களின் நிழல்களுக்குக் கீழே இருக்கின்றது' என்பதை அறிந்து கொள்ளுங்கள் என்று கூறினார்கள். பிறகு, \"இறைவா! வேதத்தை அருள்பவனே! மேகத்தை நகர்த்திச் செல்பவனே! (அனைத்துக் குலத்தாரும் ஒன்றுசேர்ந்து திரட்டி வந்துள்ள) படைகளைத் தோற்கடிக்க இருப்பவனே! இவர்களைத் தோற்கடித்து இவர்களுக்கெதிராக எங்களுக்கு உதவுவாயாக!\" என்று இறைஞ்சினார்கள்.\n\nஅறிவிப்பவர்: சாலிம், நூல்கள்: புகாரி (3024, 3025), முஸ்லிம் (3583)"},
{"index": "216", "header": "வலிமை என்பதன் விளக்கமும், போர்க்குதிரைகளின் நன்மையும்", "content": "அல்லாஹ்வின் தூதர் (ஸல்) அவர்கள் சொற்பொழிவு மேடை (மிம்பர்) மீதிருந்தபடி \"உங்களுக்கு முடிந்த அளவு வலிமையையும், தயார் நிலையிலுள்ள குதிரைகளையும் அவர்களுக்கு எதிராகத் திரட்டிக் கொள்ளுங்கள்!\" (8:60) எனும் இறைவசனத்தை ஓதிவிட்டு, \"அறிந்து கொள்க: வலிமை என்பது அம்பெய்வதாகும். அறிக! வலிமை என்பது அம்பெய்வதாகும். அறிக! வலிமை என்பது அம்பெய்வதாகும்\" என்று கூறினார்கள்.\n\nஅறிவிப்பவர்: உக்பா பின் ஆமிர் (ரலி), நூல்கள்: முஸ்லிம் (3880), திர்மிதீ(3008), அபூதாவுத் (2153), இப்னுமாஜா (2803), அஹ்மத் (16791)\n\nநபி (ஸல்) அவர்கள் கூறினார்கள்:\nகுதிரை, ஒரு மனிதருக்கு (இறைவனிடமிருந்து) நற்பலனைப் பெற்றுத் தருவதாகும்; மற்றொரு மனிதருக்குப் (பொருளாதாரப்) பாதுகாப்பளிக்கக் கூடியதாகும்; இன்னொரு மனிதருக்குப் பாவச் சுமையாகும். அதை இறை வழியில் பயன்படுத்துவதற்காக, பசுமையான ஒரு வெட்ட வெளியில் அல்லது ஒரு தோட்டத்தில் ஒரு நீண்ட கயிற்றால் கட்டிவைத்துப் பராமரிக்கின்ற மனிதருக்கு அது (இறைவனிடமிருந்து) நற்பலனைப் பெற்றுத்தரும். அந்த குதிரை, தன்(னைக் கட்டியிருக்கும்) கயிற்றின் நீளத்திற்கு ஏற்ப எந்த அளவு தொலைவிற்குப் பசும்புல் வெளியில் அல்லது தோட்டத்தில் மேயுமோ அந்த அளவிற்கு அவருக்கு நன்மைகள் கிடைக்கும்.\nஅதன் கயிறு அறுந்து, அது ஓரிரு முறை குதித்து (அல்லது ஓரிரு மேடுகளைக் கடந்து) சென்றாலும் அதனுடைய (குளம்பின்) சுவடுகளின் அளவிற்கும் அதன் விட்டைகளின் அளவிற்கும் அவருக்கு நன்மைகள் எழுதப்படும். அக்குதிரை ஓர் ஆற்றைக் கடந்து செல்லும்போது அதிலிருந்து அது தண்ணீர் குடித்தால் அதற்குத் தண்ணீர் புகட்டும் எண்ணம் அதன் உரிமையாளருக்கு இல்லாமல் இருந்தாலும் அது அவர் செய்த நன்மைகளின் கணக்கில் எழுதப்படும். (நல்ல நோக்கங்களுக்காக வளர்க்கப்படும்) இக்குதிரை அவருக்கு (மறுமையில்) நற்பலன் கிடைப்பதற்குக் காரணமாக இருக்கும். இன்னொருவர், தன் தேவைகளை நிறைவு செய்து கொள்ளவும் பிறரிடம் கையேந்துவதிலிருந்து தன்னைக் காத்துக் கொள்ளவும் அதைக் கட்டி வை(த்துப் பராமரி)க்கின்றவர் ஆவார். மேலும், அதனுடைய பிடரியின் (ஸகாத்தைச் செலுத்தும்) விஷயத்திலும், (அதனால் தாங்க முடிந்த பளுவை மட்டுமே) அதன் முதுகின் (மீது சுமத்தும்) விஷயத்திலும் அல்லாஹ்வின் ஆணையை (நிறைவேற்றிட) மறக்காதவர் ஆவார். இப்படிப்பட்டவருக்கு அக்குதிரை (வறுமையிலிருந்து அவரைக் காக்கும்) திரையாகும். மற்றொருவன் பெருமைக்காகவும், பகட்டுக்காகவும், முஸ்லிம்களுடன் பகைமை பாராட்டுவதற்காகவும் அதனைக் கட்டி வை(த்துப் பராமரி)க்கின்றவன் ஆவான். அதன் (தவறான நோக்கத்தின்) காரணத்தால், அது அவனுக்குப் பாவச் சுமையாக ஆகி விடுகின்றது.\nநபி (ஸல்) அவர்களிடம் கழுதைகளைக் குறித்துக் கேட்கப்பட்டது. அதற்கு அவர்கள், \"அவற்றைக் குறித்து எந்த இறை ஆணையும் எனக்கு அருளப்படவில்லை; 'யார் அணுவளவு நன்மை செய்கிறாரோ அவர் அதைக் கண்டுகொள்வார். யார் அணுவளவு தீமை செய்கிறாரோ அவர் அதைக் கண்டு கொள்வார்' (99:7-8) என்னும் இந்த ஒருங்கிணைந்த, தனித்தன்மை வாய்ந்த திருக்குர்ஆன் வசனத்தைத் தவிர!\" என்று கூறினார்கள்.\n\nஅறிவிப்பவர்: அபஹுரைரா (ரலி) , நூல்கள்: புகாரி (2371), முஸ்லிம் (1805)"},
{"index": "217", "header": "உள்ளங்களை ஒருங்கிணைப்பவன் இறைவனே!", "content": "\"அவர்களின் உள்ளங்களுக்கிடையே அவனே ஒருங்கிணைப்பை ஏற்படுத்தினான். இவ்வுலகிலுள்ள அனைத்தையும் நீர் செலவிட்டாலும் அவர்களின் உள்ளங்களுக்கிடையே உம்மால் ஒருங்கிணைப்பை ஏற்படுத்த இயலாது\" என்ற (8:63) வசனம் இறங்கியபோது, \"இவர்கள் அல்லாஹ்விற்காக ஒருவருக்கொருவர் நேசித்துக் கொண்டவர்கள்\" என்று இப்னு மஸ்வூத் (ரலி) கூறினார்கள்.\n\nஅறிவிப்பவர்: அபுல் அஹ்வஸ், நூல்: நஸாயீ - குப்ரா (11146)"},
{"index": "218", "header": "பொறுமையுடையோரின் முக்கியத்துவம்", "content": "\"உங்களில் பொறுமையுடைய இருபது பேர் இருந்தால், இருநூறு பேரை வெற்றி கொள்வார்கள்\" எனும் (8:65) வசனம் அருளப்பட்டு, (முஸ்லிம்) ஒருவர், (இறைமறுப்பாளர்கள்) பத்துப் பேரைக் கண்டு வெருண்டோடாமல் (எதிர்த்து நின்று சமாளித்துப் பொறுமையாக) இருக்க வேண்டும் என்று விதிக்கப்பட்டபோது அது முஸ்லிம்களுக்குச் சிரமமாயிருந்தது. ஆகவே, (அச்சட்டத்தைத்) தளர்த்தும் வசனம் வந்தது. அதில் \"உங்களிடம் பலவீனம் இருப்பதை அறிந்து, இப்போது அல்லாஹ் உங்களுக்கு எளிதாக்கி விட்டான். உங்களில் பொறுமையுடைய நூறு பேர் இருந்தால் இருநூறு பேரை வெற்றி கொள்வார்கள்\" எனும் வசனம் (8:66) அருளப்பட்டது. (எதிரிகளைச் சமாளிக்கும்) விகிதத்தை அல்லாஹ் குறைத்து விட்டபோதே அதே அளவுக்குப் பொறுமையையும் அவன் குறைத்து விட்டான்.\n\nஅறிவிப்பவர்: இப்னு அப்பாஸ் (ரலி), நூல்கள்: புகாரி (4653), அபூதாவுத் (2275)"},
{"index": "219", "header": "போர்க்கைதிகள் தொடர்பாக இறங்கிய வசனங்களின் பின்னணி", "content": "(பத்ருப் போர் நடைபெற்ற) அந்நாளில் (முஸ்லிம்கள், இணைவைப்பாளர்களில்) எழுபது பேரைக் கொன்றனர்; எழுபது பேரைச் சிறைப் பிடித்தனர்.\nமுஸ்லிம்கள் எதிரிகளைச் சிறைப் பிடித்தபோது, அல்லாஹ்வின் தூதர் (ஸல்) அவர்கள், \"இந்தக் கைதிகள் விஷயத்தில் நீங்கள் என்ன கருதுகிறீர்கள்?\" என்று அபூபக்ர் (ரலி), உமர் (ரலி) ஆகியோரிடம் (ஆலோசனை) கேட்டார்கள்.\nஅபூபக்ர் (ரலி) அவர்கள், \"அல்லாஹ்வின் தூதரே! (எதிரிகளாயினும்) அவர்கள் (நம்) தந்தையின் சகோதரரின் மக்களே; நம் குலத்தாரே! அவர்களிடமிருந்து ஏதேனும் பிணைத் தொகையைப் பெற்றுக் கொள்ளுங்கள்; அது நமக்கு இறைமறுப்பாளர்களுக்கு எதிராகப் பலமிக்கதாக அமையும். அவர்களுக்கு அல்லாஹ் இஸ்லாத்திற்கு வழிகாட்டக் கூடும். இவ்வாறே நான் கருதுகிறேன்\" என்றார்கள்.\nபிறகு அல்லாஹ்வின் தூதர் (ஸல்) அவர்கள் \"நீங்கள் என்ன கருதுகிறீர்கள், கத்தாபின் மகனே?\" என்று கேட்டார்கள்.\nஉமர் (ரலி) அவர்கள், \"இல்லை, அல்லாஹ்வின் மீது ஆணையாக! (இவ்வாறு செய்யாதீர்கள்), அல்லாஹ்வின் தூதரே! எனது கருத்து அபூபக்ர் அவர்களின் கருத்தை ஒத்ததன்று. மாறாக, அவர்களை எங்களிடம் ஒப்படைத்து விடுங்கள். அவர்களின் கழுத்துகளை நாங்கள் துண்டித்து விடுகிறோம். அக்கீலை அலீ அவர்களிடம் ஒப்படைத்து விடுங்கள்; அவரது கழுத்தை அலீ துண்டிக்கட்டும்! (தம் குலத்தாரில் ஒருவரின் பெயரைக் குறிப்பிட்டு) இன்ன மனிதரை என்னிடம் ஒப்படையுங்கள். நான் அவரது கழுத்தைத் துண்டித்து விடுகிறேன். ஏனெனில், இவர்கள் இறைமறுப்பின் தலைவர்கள்; அதன் முன்னோடிகள். (எனவே, பிணைத் தொகை பெற்று இவர்களை விடுவிக்க வேண்டாம்)\" என்று (ஆலோசனை) கூறினார்கள்.\nஉமர் (ரலி) அவர்கள் கூறினார்கள்: அபூபக்ர் (ரலி) அவர்களின் கருத்தையே அல்லாஹ்வின் தூதர் (ஸல்) அவர்கள் விரும்பினார்கள். எனது கருத்தை அவர்கள் ஆதரிக்கவில்லை. மறுநாள் சென்றபோது, அல்லாஹ்வின் தூதர் (ஸல்) அவர்களும் அபூபக்ர் (ரலி) அவர்களும் அமர்ந்து அழுதுகொண்டிருந்தனர்.\nநான் \"அல்லாஹ்வின் தூதரே! நீங்களும் உங்கள் நண்பரும் ஏன் அழுகிறீர்கள்? உங்கள் அழுகைக்கான காரணத்தை அறிந்தால் நானும் அழுவேன். அழுகை வராவிட்டாலும் உங்கள் இருவரின் அழுகையைக் கண்டு அழுவது போன்றாவது இருப்பேனே!\" என்று கூறினேன்.\nஅதற்கு அல்லாஹ்வின் தூதர் (ஸல்) அவர்கள், \"கைதிகளிடமிருந்து பிணைத் தொகையைப் பெற்றுக் கொண்டு அவர்களை விடுவித்து விடலாம் என உங்களின் நண்பர்கள் எனக்குக் கூறிய ஆலோசனைக்காகவே அழுகிறேன். ஆனால், (இதோ) இந்த மரத்திற்கு அருகில் அந்த எதிரிகள் வேதனை செய்யப்படுவது எனக்கு எடுத்துக் காட்டப்பட்டது என்று அல்லாஹ்வின் தூதர் (ஸல்) அவர்கள் கூறினார்கள்.\nஅப்போது அல்லாஹ், \"பூமியில் (எதிரிகளை) முற்றாக ஒழித்துக் கட்டும்வரை, தமக்குப் போர்க் கைதிகளை ஏற்படுத்துவது எந்த நபிக்கும் தகுதியானதல்ல! நீங்கள் இம்மைச் செல்வங்களை விரும்புகிறீர்கள். அல்லாஹ்வோ (உங்களுக்கு) மறுமையை நாடுகிறான். அல்லாஹ் மிகைத்தவன்; நுண்ணறிவாளன். அல்லாஹ்வின் விதி முந்தியிருக்கா விட்டால், நீங்கள் (பிணைத் தொகை) பெற்றுக் கொண்டதற்காக உங்களைக் கடும் வேதனை பிடித்திருக்கும். நீங்கள் போரில் கைப்பற்றிய பொருட்கள் அனுமதிக்கப்பட்டதாகவும், தூய்மையானதாகவும் உள்ள நிலையில் அவற்றை உண்ணுங்கள்! அல்லாஹ்வை அஞ்சுங்கள்! அல்லாஹ் மன்னிப்புமிக்கவன், நிகரிலா அன்பாளன்\" எனும் (8:67-69) வசனங்களை அருளினான். அப்போதுதான் போர்ச் செல்வங்களை அவர்களுக்கு அல்லாஹ் அனுமதித்தான்.\n\nஅறிவிப்பவர்: உமர் (ரலி), நூல்கள்: முஸ்லிம் (3621), அஹ்மத் (203)\n\n\"இதற்கு முன்னர் கருப்புநிறத் தலையினர் (ஆதமுடைய மக்கள்) எவருக்கும் கனீமத் பொருட்கள் ஆகுமானதாக இருக்கவில்லை. வானத்திலிருந்து நெருப்பு வந்து கனீமத் பொருட்களை சாப்பிட்டுவிட்டு சென்று விடும்\" என்று நபி (ஸல்) அவர்கள் கூறினார்கள்.\nபத்ருப் போருடைய நாளில் கனீமத் பொருட்கள் தொடர்பாக அவர்களுக்கு அல்லாஹ் அனுமதிக்கும் முன்னரே அவர்கள் (அதை உண்ணும் முடிவில்) விழுந்து விட்டனர். எனவேதான், \"அல்லாஹ்வின் விதி முந்தியிருக்கா விட்டால், நீங்கள் (பிணைத் தொகை) பெற்றுக் கொண்டதற்காக உங்களைக் கடும் வேதனை பிடித்திருக்கும்\" என்ற (8:68) வசனத்தை அல்லாஹ் அருளினான்.\n\nஅறிவிப்பவர்: அபூஹுரைரா (ரலி),\nநூல்கள்: திர்மிதீ (3010), அஹ்மத் (7124),நஸாயீ - குப்ரா (11145), பைஹகீ (13084)"},
{"index": "220", "header": "8:70வது வசனம் அருளப்பட்டதற்கான காரணம்", "content": "\"நபியே! உங்கள் கைவசத்தில் இருக்கும் கைதிகளிடம், \"உங்களுடைய உள்ளங்களில் நன்மை இருப்பதை அல்லாஹ் அறிந்தால் உங்களிடமிருந்து (பிணைத் தொகையாகப்) பெறப்பட்டதை விடச் சிறந்ததை அவன் உங்களுக்குத் தருவான். மேலும் அவன் உங்களை மன்னிப்பான். அல்லாஹ் மன்னிப்புமிக்கவன், நிகரிலா அன்பாளன்\" என்று கூறுவீராக!\" என்ற (8:70) வசனம் என் விஷயத்திலேயே இறங்கியது. நான் இஸ்லாத்தை ஏற்றதை நபி (ஸல்) அவர்களிடம் தெரிவித்தேன். மேலும் (என்னை விடுவிப்பதற்காக ஈட்டுத் தொகையாக) என்னிடம் வாங்கிய இருபது ஊக்கியாவைத் திருப்பிக் கேட்டேன். (நபிகளார் மறுத்து விட்டார்கள்.) ஆனால் அல்லாஹ் எனக்கு இருபது அடிமைகளைத் தந்தான். அவர்கள் அனைவரும் என் பொருட்களை விற்பனை செய்யும் வியாபாரிகளாக இருக்கிறார்கள். நானோ அல்லாஹ்வின் மன்னிப்பையே எதிர்பார்த்தேன்.\n\nஅறிவிப்பவர்: அப்பாஸ் (ரலி), நூல்: தப்ரானி - அவ்ஸத் (8107)"},
{"index": "221", "header": "இணைவைப்பாளர்கள் கஅபாவில் நுழைவதற்குத் தடை", "content": "நீங்கள் உடன்படிக்கை செய்துள்ள இணைவைப்பாளர்களுக்கு, அல்லாஹ்விடமிருந்தும் அவனது தூதரிடமிருந்தும் வந்துள்ள விலகல் (அறிவிப்பு. இறைமறுப்பாளர்களே!) நீங்கள் நான்கு மாதங்கள் இப்பூமியில் சுற்றித் திரியுங்கள்! நீங்கள் அல்லாஹ்வைத் தோற்கடிக்க முடியாது என்பதையும், இறைமறுப்பாளர்களை அல்லாஹ் இழிவுபடுத்துவான் என்பதையும் அறிந்து கொள்ளுங்கள்! \"அல்லாஹ்வும் அவனது தூதரும் இணைவைப்போரிடமிருந்து விலகிக் கொண்டனர்\" என்பது மாபெரும் ஹஜ்ஜுடைய நாளில் அல்லாஹ்விடமிருந்தும் அவனது தூதரிடமிருந்தும் (வந்துள்ள) மக்களுக்கான அறிவிப்பாகும். நீங்கள் பாவ மன்னிப்புக் கோரினால் அது உங்களுக்கு நல்லது. நீங்கள் புறக்கணித்தால் நீங்கள் அல்லாஹ்வைத் தோற்கடிக்க முடியாது என்பதை அறிந்து கொள்ளுங்கள்! இறைமறுப்பாளர்களுக்குத் துன்புறுத்தும் வேதனையைக் கொண்டு நற்செய்தி கூறுவீராக! (9:1-3)\nஎன்னை அபூபக்ர் (ரலி) அவர்கள் 'யவ்முன் நஹ்ர்' (துல்ஹஜ் 10ஆம் நாள்) அன்று மதீனாவில் பொது அறிவிப்புச் செய்பவர்களுடன் அனுப்பினார்கள். \"இணைவைப்பவர் எவரும் இந்த ஆண்டிற்குப் பிறகு ஹஜ் செய்யக் கூடாது; இறையில்லத்தை (கஅபாவை) நிர்வாணமாக எவரும் தவாஃப் செய்யக் கூடாது\" (என்பதே அந்த அறிவிப்பு.)\nமேலும், ஹஜ்ஜுல் அக்பர் (பெரிய ஹஜ்) உடைய நாள் என்பது இந்த 'யவ்முன் னஹ்ர்' (துல்ஹஜ் 10ஆம் நாள்) தான். இது, பெரிய ஹஜ் என்று அழைக்கப்பட்டதற்குக் காரணம் மக்கள் (உம்ராவைச்) 'சிறிய ஹஜ்' என்று அழைத்ததேயாகும். அந்த ஆண்டில் அபூபக்ர் (ரலி) அவர்கள் (இணைவைக்கும்) மக்களிடம் (இஸ்லாமிய அரசு செய்து கொண்ட) ஒப்பந்தத்தை முறித்துக் கொண்டதாக அறிவித்து விட்டார்கள். ஆகவே, நபி (ஸல்) அவர்கள் 'ஹஜ்ஜத்துல் வதா' செய்த ஆண்டில் இணைவைப்பவர் எவரும் ஹஜ் செய்யவில்லை.\n\nஅறிவிப்பவர்: அபூஹுரைரா (ரலி), நூல்கள்: புகாரி (3177), முஸ்லிம் (2622)\n\nநபி (ஸல்) அவர்கள், பராஅத் அத்தியாயத்தின் செய்தியை மக்காவாசிகளிடம் சொல்வதற்காக அலீ (ரலி) அவர்களை அனுப்பியபோது அவருடன் நானும் சென்றிருந்தேன். \"இறைநம்பிக்கையுள்ளவர் தவிர யாரும் சொர்க்கத்தில் நுழைய முடியாது. நிர்வாணமாக (யாரும்) தவாஃப் செய்யக் கூடாது. நபிகளாருடன் யாருக்கு ஒப்பந்தம் உள்ளதோ அவர்களின் கால அளவு நான்கு மாதமாகும். நான்கு மாதம் கடந்து விட்டால் அல்லாஹ்வும் அவன் தூதரும் விலகிக் கொள்வார்கள். இணைவைப்பவர் யாரும் இந்த ஆண்டிற்குப் பிறகு ஹஜ் செய்யக் கூடாது\" என்று நாங்கள் அறிவித்தோம். என் சப்தம் கடுமையாக இருக்கும் அளவுக்கு நான் அறிவித்தேன்.\n\nஅறிவிப்பவர்: அபூஹுரைரா (ரலி), நூல்கள்: நஸாயீ (2909), அஹ்மத் (7636)\n\nநபி (ஸல்) அவர்கள், குறிப்பிட்ட சில செய்திகளை அறிவிக்குமாறு அபூபக்ர் (ரலி) அவர்களை (மக்காவிற்கு) அனுப்பி வைத்தார்கள். பின்னர் அலீ (ரலி) அவர்களையும் பின்தொடரச் செய்தார்கள். நாங்கள் அபூபக்ர் (ரலி) அவர்களுடன் சென்று கொண்டிருக்கும்போது நபிகளாரின் கஸ்வா ஒட்டகத்தின் சப்தத்தைச் செவியுற்றோம். அபூபக்ர் (ரலி) திடுக்கிட்டவர்களாகத் திரும்பினார்கள். அங்கு அலீ (ரலி) இருந்தார்கள். அவர்கள், நபி (ஸல்) அவர்கள் கொடுத்த கடிதத்தை வழங்கினார்கள். அதில் குறிப்பிட்ட சில செய்திகளை அலீ (ரலி) அவர்கள் அறிவிக்க வேண்டும் என்று எழுதப்பட்டிருந்தது. இருவரும் சென்று ஹஜ் செய்தார்கள். தஷ்ரீக்குடைய நாளில் (துல்ஹஜ் 11, 12, 13) அலீ (ரலி) அவர்கள் எழுந்து \"ஒவ்வொரு இணைவைப்பவரின் பொறுப்புகளிலிருந்து அல்லாஹ்வும் அவன் தூதரும் நீங்கிக் கொள்கிறார்கள்.நீங்கள் பூமியில் நான்கு மாதங்கள் சுற்றித் திரியுங்கள். நடப்பாண்டிற்குப் பிறகு எந்த இணைவைப்பவரும் ஹஜ் செய்யக் கூடாது. யாரும் நிர்வாணமாக தவாஃப் செய்யக் கூடாது. இறைநம்பிக்கையாளர் தவிர யாரும் சொர்க்கத்தில் நுழைய மாட்டார்\" என்று அறிவித்தார்கள்.\nஅலீ (ரலி) அறிவித்து, அவர்கள் சோர்ந்தபோது அபூபக்ர் (ரலி) அறிவித்தார்கள்.\n\nஅறிவிப்பவர்: அபூஹுரைரா (ரலி),\nநூல்கள்: திர்மிதீ (3016), நஸாயீ - குப்ரா (19293), ஹாகிம் (4375)\nஅல்லாஹ்வின் தூதர் (ஸல்) அவர்கள் கூறினார்கள்:\n\"அல்லாஹ்வைத் தவிர வேறு கடவுள் இல்லை\" என இம்மக்கள் (உறுதி) கூறும்வரை அவர்களுக்கு எதிராகப் போரிட வேண்டுமென நான் பணிக்கப்பட்டுள்ளேன். எனவே இதை அவர்கள் கூறி, நாம் தொழுவது போன்று தொழுது, நமது (தொழும் திசையான) கிப்லாவை முன்னோக்கி, நம்மால் அறுக்கப்பட்டதை அவர்கள் புசிப்பார்களேயானால் தக்க காரணமின்றி அவர்களின் உயிர், உடைமைகள் (மீது கைவைப்பது) நமக்கு விலக்கப்பட்டதாக ஆகிவிடும்; மேலும் (அவர்கள் இரகசியமாகக் குற்றமிழைத்தால்) அவர்களின் விசாரணை அல்லாஹ்வின் பொறுப்பிலுள்ளது.\n\nஅறிவிப்பவர்: அனஸ் (ரலி), நூல்கள்: புகாரி (392), திர்மிதீ (2533), நஸாயீ(3903), அபூதாவுத் (2271), அஹ்த் (12583)"},
{"index": "222", "header": "இறைநம்பிக்கையாளர்களுக்கு எதிராகப் போரிடக் கூடாது", "content": "அவர்கள் பாவ மன்னிப்புக் கோரி, தொழுகையை நிலைநிறுத்தி, ஸகாத்தையும் கொடுத்தால் அவர்களின் வழியில் விட்டுவிடுங்கள்! அல்லாஹ் மன்னிப்புமிக்கவன், நிகரிலா அன்பாளன். (9:5)\nஅல்லாஹ்வின் தூதர் (ஸல்) அவர்கள் கூறினார்கள்:\n'அல்லாஹ்வைத் தவிர வேறு கடவுள் இல்லை; முஹம்மத் (ஸல்) அல்லாஹ்வின் தூதர்' என உறுதிமொழிந்து, தொழுகையை நிலைநிறுத்தி, ஸகாத்தை வழங்கும்வரை (இணைவைக்கும்) மக்களுக்கு எதிராகப் போரிடுமாறு பணிக்கப்பட்டுள்ளேன். இவற்றை அவர்கள் கடைப்பித்தால், தம் உயிரையும் உடைமைகளையும் என்னிடமிருந்து பாதுகாத்துக் கொள்ள முடியும். (மரண தண்டனைக்குரிய) இஸ்லாத்தின் இதர உரிமைகளில் (அவர்கள் வரம்பு மீறினாலே) தவிர! மேலும் (அவர்கள் இரகசியமாகக் குற்றமிழைத்தால்) அவர்களின் விசாரணை அல்லாஹ்வின் பொறுப்பிலுள்ளது.\n\nஅறிவிப்பவர்: இப்னு உமர் (ரலி), நூல்கள்: புகாரி (25), முஸ்லிம் (36)"},
{"index": "223", "header": "இறைமறுப்பின் தலைவர்கள் யார்?", "content": "அவர்களிடம் உடன்படிக்கை செய்த பிறகு, தமது உடன்படிக்கைகளை முறித்து, உங்கள் மார்க்கத்தைப் பற்றிக் குறை கூறினால் அந்த இறைமறுப்பின் தலைவர்களுடன் போரிடுங்கள்! இதனால் அவர்கள் விலகிக் கொள்ளலாம். அவர்களுடன் உடன்படிக்கைகள் எதுவுமில்லை. (9:12)\nநாங்கள் ஹுதைஃபா பின் யமான் (ரலி) அவர்களுடன் இருந்தோம். அப்போது அவர்கள், \"இந்த (9:12) இறைவசனத்தில் குறிப்பிடப்பட்டுள்ள (இறைமறுப்பின் தலை)வர்களில் மூன்று பேரைத் தவிர வேறெவரும் (இப்போது) எஞ்சியிருக்கவில்லை. நயவஞ்சகர்களிலும் நான்கு பேரைத் தவிர வேறெவரும் எஞ்சியிருக்கவில்லை\" என்று கூறினார்கள். அப்போது கிராமவாசி ஒருவர், \"முஹம்மத் (ஸல்) அவர்களின் தோழர்களே! எங்களுக்குத் தெரிவியுங்கள்: எங்கள் வீடுகளைத் துளையிட்டு, எங்களின் உயர் தரமான பொருள்களைத் திருடிச் செல்கின்ற இவர்களின் நிலை என்ன என்று எங்களுக்குத் தெரியவில்லையே!\" என்று கேட்டார். அதற்கு ஹுதைஃபா (ரலி) அவர்கள், \"அவர்கள் பாவிகளே! (இறைமறுப்பாளர்களோ நயவஞ்சகர்களோ அல்லர்.) ஆம்! அவர்களில் நால்வர் மட்டுமே தற்போது எஞ்சியுள்ளார்கள். அவர்களில் ஒருவர் வயது முதிர்ந்த கிழவர். (எந்த அளவிற்கு முதியவரென்றால்) குளிர்ந்த நீரைப் பருகினால்கூட அதன் குளிர்ச்சி அவருக்குத் தெரியாது\" என்று கூறினார்கள்.\n\nஅறிவிப்பவர்: ஸைத் பின் வஹப், நூல்கள்: புகாரி (4658), பைஹகீ (17298)"},
{"index": "224", "header": "ஹாஜிகளுக்குக் குடிநீர் வழங்குவதன் சிறப்பு", "content": "நான் அல்லாஹ்வின் தூதர் (ஸல்) அவர்களின் சொற்பொழிவு மேடை (மிம்பர்) அருகில் இருந்தேன். அப்போது ஒரு மனிதர், \"நான் இஸ்லாத்தைத் தழுவிய பின்னர் எந்த ஒரு நற்செயலையும் செய்யாமலிருப்பதை ஒரு பொருட்டாகவே கருத மாட்டேன்; ஹாஜிகளுக்குக் குடிநீர் வழங்குவதைத் தவிர\" என்று கூறினார். மற்றொருவர், \"நான் இஸ்லாத்தைத் தழுவிய பின்னர் எந்த ஒரு நற்செயலையும் செய்யாமலிருப்பதை ஒரு பொருட்டாகவே கருத மாட்டேன்; \"மஸ்ஜிதுல் ஹராம்' (புனிதப்) பள்ளிவாசலை நிர்வகிப்பதை தவிர\" என்று சொன்னார். இன்னொருவர், \"நீங்கள் சொல்வதை எல்லாம்விட அல்லாஹ்வின் வழியில் அறப்போர் புரிவதே மிகவும் சிறந்ததாகும்\" என்று கூறினார்.\nஅப்போது அவர்கள் மூவரையும் உமர் (ரலி) அவர்கள் கண்டித்தார்கள். \"நீங்கள் உங்கள் குரல்களை அல்லாஹ்வின் தூதர் (ஸல்) அவர்களின் சொற்பொழிவு மேடைக்கு அருகில் உயர்த்தாதீர்கள். இது ஒரு வெள்ளிக்கிழமை நாளாகும். நான் ஜுமுஆ தொழுகையைத் தொழுததும் அல்லாஹ்வின் தூதர் (ஸல்) அவர்களிடம் சென்று நீங்கள் கருத்து வேறுபாடு கொண்ட விஷயத்தில் விளக்கம் கேட்பேன்\" என்று கூறினார்கள்.\nஅப்போதுதான் அல்லாஹ், \"ஹஜ் செய்வோருக்குத் தண்ணீர் புகட்டுவோரையும் மஸ்ஜிதுல் ஹராமை நிர்வகிப்போரையும், அல்லாஹ்வையும் இறுதி நாளையும் நம்பிக்கை கொண்டு, அல்லாஹ்வின் பாதையில் போரிட்டோரைப் போல் ஆக்குகின்றீர்களா? அவர்கள் அல்லாஹ்விடம் சமமாக மாட்டார்கள்\" எனும் (9:19) வசனத்தை இறுதிவரை அருளினான்.\n\nஅறிவிப்பவர்: நுஃமான் பின் பஷீர் (ரலி),\nநூல்கள்: முஸ்லிம் (3824), அஹ்மத் (17644)"},
{"index": "225", "header": "அல்லாஹ்வையும், தூதரையும் எல்லாவற்றுக்கும் மேலாக நேசித்தல்", "content": "உங்கள் தந்தையர், உங்கள் பிள்ளைகள், உங்கள் சகோதரர்கள், உங்கள் மனைவியர், உங்கள் குடும்பத்தார், நீங்கள் சம்பாதித்த செல்வங்கள், நஷ்டமாகிவிடுமோ என்று நீங்கள் அஞ்சும் வியாபாரம் மற்றும் நீங்கள் திருப்தி இல்லங்கள் ஆகியவை அல்லாஹ்வைவிடவும், அவனது தூதரைவிடவும், அவனது பாதையில் போரிடுவதைவிடவும் உங்களுக்கு மிக விருப்பமானவையாக இருந்தால் அல்லாஹ் தனது கட்டளையைக் கொண்டு வரும்வரை எதிர்பாருங்கள்! அல்லாஹ், பாவிகளின் கூட்டத்திற்கு நேர்வழி காட்ட மாட்டான். (9:24)\nநபி (ஸல்) அவர்கள் கூறினார்கள்:\nஎவரிடம் மூன்று தன்மைகள் அமைந்து விட்டனவோ அவர் ஈமானின் சுவையை உணர்ந்தவராவார். (அவை:)"},
{"index": "226", "header": "ஹுனைன் போரில் ஏற்பட்ட நெருக்கடியும், இறைவனின் உதவியும்", "content": "அதிகமான களங்களிலும், ஹுனைன் போர் (நடந்த) அன்றும் அல்லாஹ் உங்களுக்கு உதவியுள்ளான். (ஹுனைனில்) உங்களது அதிக எண்ணிக்கை உங்களுக்குப் பெருமிதத்தை அளித்தபோது, அது உங்களுக்குச் சிறிதும் பயனளிக்கவில்லை. பூமி விசாலமாக இருந்தும் அது உங்களுக்கு நெருக்கடியானது. பின்னர் நீங்கள் புறமுதுகிட்டு ஓடினீர்கள். பின்னர், தன் தூதர் மீதும், இறைநம்பிக்கையாளர்கள் மீதும் அல்லாஹ் தனது அமைதியை இறக்கினான். நீங்கள் பார்க்காத படைகளையும் இறக்கி, இறைமறுப்பாளர்களை வேதனை செய்தான். இதுவே இறைமறுப்பாளர்களுக்கான கூலியாகும். (9:25,26)\nஒரு மனிதர் பராஉ பின் ஆஸிப் ரலி) அவர்களிடம், \"நீங்கள் அல்லாஹ்வின் தூதரை விட்டு விட்டு ஹுனைன் (போர்) அன்று பின்வாங்கி விட்டீர்களா?\" என்று கேட்டார். அதற்கு அவர்கள், \"(ஆம்!.) ஆனால், அல்லாஹ்வின் தூதர் (ஸல்) அவர்கள் பின்வாங்கிச் செல்லவில்லை. ஹவாஸின் குலத்தார் அம்பெய்வதில் தேர்ச்சி பெற்றவர்களாயிருந்தார்கள். நாங்கள் அவர்களை(ப் போரில்) சந்தித்தபோது அவர்கள்மீது (கடும்) தாக்குதல் நடத்தினோம். அதனால் அவர்கள் தோற்று விட்டார்கள். ஆகவே, முஸ்லிம்கள் (போர்க் களத்திலிருந்த) எதிரிகளின் செல்வங்களை எடுத்துச் செல்ல முனைந்தார்கள். எதிரிகள் அம்புகளை எய்து எங்களை எதிர் கொண்டார்கள். அல்லாஹ்வின் தூதரோ பின்வாங்கிச் செல்லவில்லை. (நாங்கள்தான் பின்வாங்கி ஓடிவந்து விட்டோம்.) நான் நபி (ஸல்) அவர்களை தமது 'பைளா' என்னும் வெண்ணிறக் கோவேறுக் கழுதையில் அமர்ந்திருந்த நிலையில் பார்த்தேன். அபூசுப்யான் (ரலி) அவர்கள் அதன் கடிவாளத்தைப் பிடித்துக் கொண்டிருந்தார்கள். நபி (ஸல்) அவர்கள், \"நான் இறைத் தூதராவேன். இது பொய்யல்ல. நான் அப்துல் முத்தலிபின் (மகனின்) மகனாவேன்\" என்று (பாடியபடி) கூறிக் கொண்டிருந்தார்கள்.\n\nஅறிவிப்பவர்: அபூஇஸ்ஹாக், நூல்கள்: புகாரி (2864), முஸ்லிம் (3642)\n\nநான் அல்லாஹ்வின் தூதர் (ஸல்) அவர்களுடன் ஹுனைன் போரில் கலந்து கொண்டேன். (போர் உக்கிரமாக நடந்தபோது) நானும், அபூசுஃப்யான் பின் அல்ஹாரிஸ் பின் அப்தில் முத்தலிப் (ரலி) அவர்களும் மட்டுமே அல்லாஹ்வின் தூதர் (ஸல்) அவர்களை விட்டுப் பிரியாமல் அவர்களுடனே இருந்தோம்.அப்போது அல்லாஹ்வின் தூதர் (ஸல்) அவர்கள் தமக்குரிய வெள்ளைக் கோவேறு கழுதையின் மீதிருந்தார்கள். அக்கழுதையை ஃபர்வா பின் நுஃபாஸா அல்ஜுதாமீ என்பார் அல்லாஹ்வின் தூதர் (ஸல்) அவர்களுக்கு அன்பளிப்பாக வழங்கியிருந்தார்.\nஇறைமறுப்பாளர்களும் முஸ்லிம்களும் மோதிக் கொண்டபோது முஸ்லிம்கள் புறமுதுகிட்டு ஓடினர். அல்லாஹ்வின் தூதர் (ஸல்) அவர்களோ (நிலைகுலையாமல்) தமது கோவேறு கழுதையை இறைமறுப்பாளர்களை நோக்கி விரட்டினார்கள். நான் அல்லாஹ்வின் தூதர் (ஸல்) அவர்களின் கழுதையின் கடிவாளத்தைப் பிடித்து, அது விரைவாகச் சென்றுவிடக் கூடாது என்பதற்காக அதைக் கட்டுப்படுத்திக் கொண்டிருந்தேன்.\nஅபூசுஃப்யான் (ரலி) அவர்கள் அல்லாஹ்வின் தூதர் (ஸல்) அவர்களின் வாகனத்தின் சேணத்தைப் பிடித்துக் கொண்டிருந்தார்கள்.\nஅப்போது அல்லாஹ்வின் தூதர் (ஸல்) அவர்கள், \"அப்பாஸ்! கருவேல மரத்தின் (கீழ் 'ரிள்வான்' உடன்படிக்கை செய்த) தோழர்களை அழையுங்கள்\" என்று கூறினார்கள். நான் உரத்த குரலில் \"கருவேல மரத்தின் (கீழ் \"ரிள்வான்' ஒப்பந்தம் செய்த) நண்பர்கள் எங்கே?\" என்று அழைத்தேன்.\nஅல்லாஹ்வின்மீது ஆணையாக! (பிரிந்தோடிய) முஸ்லிம்கள், எனது குரலைக் கேட்டவுடன் கன்றுகளை நோக்கி ஓடிவரும் தாய்ப் பசுவைப் போல, 'இதோ வந்து விட்டோம்; இதோ வந்து விட்டோம்' என்று கூறியவாறு தாவி வந்து இறைமறுப்பாளர்களை எதிர்த்துப் போரிட்டனர்.\nஅன்சாரிகளிடையே \"அன்சாரிகளே! அன்சாரிகளே!\" என்று அழைப்பு விடுக்கப்பட்டது. பிறகு பனுல் ஹாரிஸ் பின் அல்கஸ்ரஜ் குலத்தாருக்கு மட்டுமே அழைப்பு விடுக்க வேண்டியிருந்தது. அப்போது அவர்கள், \"பனுல் ஹாரிஸ் பின் அல்கஸ்ரஜ் குலத்தாரே! பனுல் ஹாரிஸ் பின் அல்கஸ்ரஜ் குலத்தாரே!\" என்று அழைத்தனர்.\nஅப்போது அல்லாஹ்வின் தூதர் (ஸல்) அவர்கள் தமது கோவேறு கழுதையில் அமர்ந்தவாறு தலையை உயர்த்திச் சண்டையைக் கவனித்தார்கள். அப்போது அல்லாஹ்வின் தூதர் (ஸல்) அவர்கள், \"கல் அடுப்பு கனன்று கொண்டிருக்கும் நேரமிது\" என்று கூறினார்கள்.\nபிறகு அல்லாஹ்வின் தூதர் (ஸல்) அவர்கள் ஒரு கைப்பிடியளவு சிறு கற்களை அள்ளி இறைமறுப்பாளர்களின் முகத்தில் வீசி எறிந்தார்கள். பிறகு \"முஹம்மதின் இறைவன்மீது ஆணையாக! அவர்கள் தோற்றனர்\" என்று கூறினார்கள்.\nநான் பார்த்துக் கொண்டே போனேன். அப்போது போர் தனது போக்கில் (உக்கிரமாக) நடந்து கொண்டிருந்தது. அல்லாஹ்வின்மீது ஆணையாக! அல்லாஹ்வின் தூதர் (ஸல்) அவர்கள் சிறு சிறு கற்களை எறிந்ததுதான் தாமதம்; இறைமறுப்பாளர்களின் பலம் குன்றிக் கொண்டே செல்வதையும் அவர்களின் கதை முடிவுக்கு வருவதையுமே நான் காணலானேன்.\n\nஅறிவிப்பவர்: அப்பாஸ் (ரலி), நூல்: முஸ்லிம் (3639)\n\nநாங்கள் அல்லாஹ்வின் தூதர் (ஸல்) அவர்களுடன் சேர்த்து ஹுனைன் போரில் கலந்து கொண்டோம். நாங்கள் எதிரிகளை எதிர்கொண்டபோது, நான் முன்னேறிச் சென்றேன். அப்போது நான் ஒரு மலைக் கணவாய்மீது ஏறினேன்; எதிரிகளில் ஒருவன் என்னை எதிர்கொண்டான். உடனே நான் ஓர் அம்பை எடுத்து அவன்மீது தொடுத்தேன். அவன் என்னைவிட்டு மறைந்து (தப்பித்துக்) கொண்டான். பிறகு அவன் என்ன ஆனான் என்று எனக்குத் தெரியவில்லை.\nஅப்போது நான் எதிரிகளைப் பார்த்தேன். அவர்கள் மற்றொரு கணவாய்மீது ஏறி விட்டிருந்தார்கள். அவர்களும் நபித் தோழர்களும் மோதிக் கொண்டனர். பிறகு நபித் தோழர்கள் பின்வாங்க வேண்டிய நிலைக்கு ஆளாயினர். நானும் தோல்வி கண்டு திரும்பினேன். அப்போது என்மீது இரு போர்வைகள் இருந்தன. ஒன்றை நான் கீழங்கியாகவும் மற்றொன்றை மேலங்கியாகவும் போர்த்திக் கொண்டிருந்தேன்.\n(நான் திரும்பிக் கொண்டிருந்தபோது) எனது கீழங்கி அவிழ்ந்து விட்டது. உடனே நான் மேலங்கியையும் கீழங்கியையும் சேர்த்து (சுருட்டிப்) பிடித்துக் கொண்டேன். அப்போது நான் தோற்றுப்போனவனாக அல்லாஹ்வின் தூதர் (ஸல்) அவர்களைக் கடந்து சென்றேன். அப்போது அவர்கள் தமது வெள்ளைக் கோவேறு கழுதையில் (நிலைகுலையாமல்) இருந்தார்கள்.\nஅப்போது அவர்கள், \"இப்னுல் அக்வஉ, திடுக்கிடும் நிகழ்வெதையோ கண்டுள்ளார்\" என்று கூறினார்கள். எதிரிகள் அல்லாஹ்வின் தூதர் (ஸல்) அவர்களைச் சூழ்ந்து கொண்டதும் அவர்கள் தமது கோவேறு கழுதையிலிருந்து இறங்கி, பூமியிலிருந்து ஒரு கைப்பிடி மண் அள்ளி, அவர்களின் முகங்களை நோக்கி எறிந்தார்கள்.\nஅப்போது \"இம்முகங்கள் இழிவடைந்தன\" என்று கூறினார்கள். எதிரிகளில் ஒருவரது முகம் கூட விடுபடாமல் அனைவருடைய கண்களையும் அந்த ஒருபிடி மண்ணால் அல்லாஹ் நிரப்பாமல் விடவில்லை. பிறகு அவர்கள் புறமுதுகிட்டு ஓடினர்.\nவல்லமையும் மாட்சிமையும் மிக்க அல்லாஹ் எதிரிகளைத் தோற்கடித்தான். அவர்கள் விட்டுச் சென்ற போர்ச் செல்வங்களை அல்லாஹ்வின் தூதர் (ஸல்) அவர்கள் முஸ்லிம்களுக்கிடையே பங்கிட்டுக் கொடுத்தார்கள்.\n\nஅறிவிப்பவர்: ஸலமா பின் அல்அக்வஃ (ரலி), நூல்: முஸ்லிம் (3644)"},
{"index": "227", "header": "இறை மார்க்கம் மேலோங்கும் என்பதன் பொருள்", "content": "அல்லாஹ்வின் தூதர் (ஸல்) அவர்கள், \"(அறியாமைக் கால கடவுள் சிலைகளான) லாத்தும், உஸ்ஸாவும் வழிபாடு செய்யப்படாத வரை இரவும் பகலும் (இல்லாமற்) போகாது\" என்று கூறியதைக் கேட்டேன்.\n\"இணைவைப்பாளர்கள் வெறுத்தபோதும், அவனே எல்லா மார்க்கங்களைவிட இ(ம்மார்க்கத்)தை மேலோங்கச் செய்வதற்காக நேர்வழியுடனும், உண்மை மார்க்கத்துடனும் தனது தூதரை அனுப்பினான்\" (9:33) என அல்லாஹ் அருளியபோது, இந்த மார்க்கம் முழுமையடையும் என்றே எண்ணிக் கொண்டிருந்தேன். (ஆனால், தாங்கள் வேறு விதமாகச் சொல்கிறீர்களே!)\" என்று நான் கூறினேன்.\nஅதற்கு அல்லாஹ்வின் தூதர் (ஸல்) அவர்கள், \"(உண்மைதான்) விரைவில் அல்லாஹ் நாடிய அளவு இது நடக்கும். பிறகு அல்லாஹ் நல்ல காற்று ஒன்றை அனுப்புவான். அது யாரது உள்ளத்தில் கடுகுமணியளவு இறைநம்பிக்கை (ஈமான்) உள்ளதோ அந்த ஒவ்வொருவரையும் கைப்பற்றிக் கொள்ளும். பிறகு எந்த நன்மையும் இல்லாதவர்களே (பூமியில்) எஞ்சியிருப்பர். அவர்கள் தம் மூதாதையரின் மார்க்கத்திற்குத் திரும்பிச் சென்று விடுவர்\" என்று கூறினார்கள்.\n\nஅறிவிப்பவர்: ஆயிஷா (ரலி), நூல்: முஸ்லிம் (5571)\n\nஅல்லாஹ்வின் தூதர் (ஸல்) அவர்கள் கூறினார்கள்:\nஅல்லாஹ் எனக்காகப் பூமியைச் சுருட்டிக் காட்டினான். நான் அதன் கிழக்குப் பகுதிகளையும், மேற்குப் பகுதிகளையும் பார்த்தேன். அதில் எனக்குச் சுருட்டிக் காட்டப்பட்ட அளவுக்கு என் சமுதாயத்தாரின் ஆட்சி விரிவடையும்.\n\nஅறிவிப்பவர்: ஸவ்பான் (ரலி), நூல்: முஸ்லிம் (5538)"},
{"index": "228", "header": "ஸகாத் கொடுக்காதோரின் மறுமை நிலை", "content": "\"யார் தங்கம், வெள்ளியைச் சேர்த்து வைத்து, அதை அல்லாஹ்வின் பாதையில் செலவிடவில்லையோ அவர்களுக்குத் துன்புறுத்தும் வேதனை உண்டு\" என நற்செய்தி கூறுவீராக!\" என்ற (9:34) வசனம் அருளப்பட்டவுடன் அது முஸ்லிம்களுக்குப் பெரும் பாரமாகத் தெரிந்தது. உடனே உமர் (ரலி) அவர்கள், 'உங்கள் சிரமத்தை நான் நீக்குகின்றேன்' என்று கூறிவிட்டு நபிகள் நாயகம் (ஸல்) அவர்களிடம் சென்றார்கள். \"அல்லாஹ்வின் தூதரே! இந்த வசனம் உங்கள் தோழர்களுக்குப் பெரும் பாரமாகத் தெரிகின்றது\" என்று கூறினார்கள். அப்போது நபிகள் நாயகம் (ஸல்) அவர்கள், \"உங்கள் செல்வத்தில் எஞ்சியதைத் தூய்மைப்படுத்துவதற்காகவே தவிர வேறு எதற்காகவும் அல்லாஹ் ஸகாத்தைக் கடமையாக்கவில்லை\" என்று விளக்கமளித்தார்கள்.\n\nஅறிவிப்பவர்: இப்னு அப்பாஸ் (ரலி), நூல்: அபூதாவூத் (1417)\n\nஅல்லாஹ்வின் தூதர் (ஸல்) அவர்கள் கூறினார்கள்:\n(ஸகாத் கொடுக்காமல் பூட்டிவைத்துப் பாதுகாக்கப்பட்ட) உங்கள் கருவூலம் மறுமை நாளில் கொடிய விஷமுள்ள பாம்பாக மாறும். அதனைக் கண்டு அதன் உரிமையாளரான நீங்கள் வெருண்டோடுவீர்கள். ஆனால், அது உங்களைத் துரத்திக் கொண்டே வந்து நான்தான் உனது கருவூலம் என்று சொல்லும். அல்லாஹ்வின்மீது ஆணையாக! நீங்கள் உங்கள் கையை விரித்து அதன் வாய்க்குள் நுழைக்கும்வரை அது உங்களைத் துரத்திக் கொண்டே வரும்.\n\nஅறிவிப்பவர்: அபூஹுரைரா (ரலி), நூல்: புகாரி (6957), முஸ்லிம் (1806)\n\nநாங்கள் அப்துல்லாஹ் பின் உமர் (ரலி) அவர்களுடன் வெளியில் புறப்பட்டோம். அப்போது ஒரு கிராமவாசி, \"யார் தங்கம், வெள்ளியைச் சேர்த்து வைத்து, அதை அல்லாஹ்வின் பாதையில் செலவிடவில்லையோ...\" என்ற (9:34) வசனத்தைப் பற்றி எனக்கு அறிவியுங்கள் எனக் கூறினார். அதற்கு இப்னு உமர் (ரலி) அவர்கள், \"யார் அவற்றைப் பதுக்கி வைத்து அதற்கான ஸகாத்தைக் கொடுக்காமலிருக்கின்றாரோ அவருக்குக் கேடுதான். இவ்வசனம் ஸகாத் கடமையாக்கப்படுவதற்கு முன்புள்ளதாகும். ஸகாத் பற்றிய வசனம் அருளப்பட்டதும் செல்வங்களைச் சுத்திகரிக்கக் கூடியதாக ஸகாத்தை அல்லாஹ் ஆக்கிவிட்டான்\" என்றார்கள்.\n\nஅறிவிப்பவர்: காலித் பின் அஸ்லம், நூல்: புகாரி (1404), இப்னுமாஜா (1777)\n\n\"தங்கம், வெள்ளி ஆகியவற்றைச் சேகரித்து வைத்துக்கொண்டு அவற்றுக்குரிய கடமையை (ஸகாத்) நிறைவேற்றாமல் இருப்பவருக்கு, மறுமை நாளில் நரக நெருப்பில் அவற்றைப் பழுக்கக் காய்ச்சி, உலோகப் பாளமாக மாற்றி, அவருடைய விலாப் புறத்திலும், நெற்றியிலும், முதுகிலும் சூடு போடப்படும். அவை குளிர்ந்து விடும்போதெல்லாம் மீண்டும் அவ்வாறே (பழுக்கக் காய்ச்சிய பாளமாக) மாறிவிடும். இவ்வாறு ஒருநாள் (முழுவதும்) அவர் தண்டிக்கப்படுவார். அ(ந்)த (ஒருநாளி)ன் அளவு ஐம்பது ஆயிரம் ஆண்டுகளாகும். இறுதியில் அடியார்களிடையே இறுதித் தீர்ப்பு வழங்கப்படும். அப்போது தாம் செல்ல வேண்டிய செர்க்கத்தின் பாதையை, அல்லது நரகத்தின் பாதையை அவர் காண்பார்\" என்று அல்லாஹ்வின் தூதர் (ஸல்) அவர்கள் கூறினார்கள்.\n\nஅறிவிப்பவர்: அபூஹுரைரா (ரலி), நூல்: முஸ்லிம் (1803)\n\nநான் குறைஷியர் நிறைந்திருந்த இடத்திற்குச் சென்று அமர்ந்தேன். அப்போது பரட்டைத் தலையுடன், சொரசொரப்பான ஆடையணிந்த, முரட்டுத் தோற்றமுள்ள ஒரு மனிதர் அவர்களிடம் வந்து சலாம் கூறிவிட்டு, \"(ஸகாத் கொடுக்காமல்) பொருளைப் பதுக்கி வைப்பவர்களுக்காக, நரக நெருப்பில் சூடாக்கப்பட்ட ஒரு கல் உண்டு. அக்கல் அவர்களின் மார்புக் காம்பில் வைக்கப்படும். உடனே அது தோளின் மேற்பகுதி எலும்பின் வழியாக வெளியாகும். பிறகு அது தோளின் மேற்பகுதி எலும்பில் வைக்கப்படும். உடனே அது மார்புக் காம்பின் வழியாக வெளியாகி உருண்டோடும்\" என்று கூறினார்.\nபிறகு திரும்பிவிட்ட அவர் ஒரு தூணுக்கருகில் போய் உட்கார்ந்தார். நான் அவரைப் பின்தொடர்ந்து சென்று அவருக்கருகில் அமர்ந்தேன். அவர் யார் என்று எனக்கு (அப்போது) தெரியவில்லை. பிறகு நான் அவரிடம், \"தாங்கள் கூறியதை மக்கள் வெறுக்கிறார்களே!\" என்று கேட்டேன். அதற்கவர்கள், அவர்கள் விவரமற்றவர்கள் எனக் கூறினார்.\n\"(இதை) என் தோழர் என்னிடம் சொன்னார்...\" என அந்தப் பெரியவர் மேலும் தொடர்ந்து, கூறும்போதே நான் (குறுக்கிட்டு) \"உம்முடைய தோழர் யார்?\" எனக் கேட்டேன். \"நபி (ஸல்) அவர்கள்தாம்\" எனக் கூறிவிட்டுப் பின்வருமாறு கூறினார்.\nநபி (ஸல்) அவர்கள், 'அபூதர்ரே! உஹுது மலையை நீர் பார்த்திருக்கிறீரா?' எனக் கேட்டார்கள். தமது வேலை ஏதோ ஒன்றுக்காக நபி (ஸல்) என்னை அங்கு அனுப்பப் போகிறார்கள் என எண்ணிப்) பகல் முடிய இன்னும் எவ்வளவு நேரம் உள்ளது என அறிந்துகொள்வதற்காக சூரியனைப் பார்த்துவிட்டு, 'ஆம்' என்றேன். 'உஹுது மலையளவுக்குத் தங்கம் என்னிடம் இருந்து அதில் மூன்று தீனார்களைத் தவிர வேறு எதையும் செலவிடாமலிருப்பதை நான் விரும்பவில்லை' என்று நபி (ஸல்) அவர்கள் கூறினார்கள். இவர்களோ இதை அறியாதவர்களாயிருக்கிறார்கள். இவர்கள் உலக ஆதாயங்களையே சேகரிக்கிறார்கள். அல்லாஹ்வின்மீது ஆணையாக! நான் அல்லாஹ்வைச் சந்திக்கும்வரை இவ்வுலகப் பொருட்களை இவர்களிடம் கேட்க மாட்டேன்; மார்க்க விஷயங்களைப் பற்றியும் இவர்களிடம் தீர்ப்பு கேட்க மாட்டேன்.\n\nஅறிவிப்பவர்: அஹ்னஃப் பின் கைஸ், நூல்: புகாரி (1407), முஸ்லிம் (1813)"},
{"index": "229", "header": "நான்கு புனித மாதங்கள் எவை?", "content": "வானங்களையும் பூமியையும் படைத்த நாளில் (இருந்து) அல்லாஹ்விடம் மாதங்களின் எண்ணிக்கை அல்லாஹ்வின் பதிவேட்டில் உள்ளவாறு பன்னிரண்டு மாதங்களாகும். அவற்றில் நான்கு புனிதமானவை. இதுவே சரியான வழிமுறை. (9:36)\nநபி (ஸல்) அவர்கள் கூறினார்கள்:\nவானங்களும், பூமியும் படைக்கப்பட்ட நாளில் இருந்த (பழைய) நிலைக்குக் காலம் திரும்பி விட்டது. ஓராண்டு என்பது பன்னிரண்டு மாதங்களாகும். அவற்றில் நான்கு மாதங்கள் புனிதமானவை. (அவற்றில்) மூன்று மாதங்கள் தொடர்ந்து வரக் கூடியவை. அவை - துல்கஅதா, துல்ஹஜ் மற்றும் முஹர்ரம் ஆகியனவாகும். (மற்றொன்று) ஜுமாதஸ் ஸானிக்கும் ஷஅபான் மாதத்திற்கும் இடையிலுள்ள ரஜப் மாதமாகும்.\n\nஅறிவிப்பவர்: அபூபக்ரா (ரலி), நூல்கள்: புகாரி (3197), முஸ்லிம் (3467)"},
{"index": "230", "header": "இவ்வுலக வாழ்வின் இன்பம் அற்பமானது", "content": "மறுமையுடன் ஒப்பிடுகையில் இவ்வுலக வாழ்வின் இன்பம் அற்பமானது. (9:38)\nஅல்லாஹ்வின் தூதர் (ஸல்) அவர்கள் கூறினார்கள்:\nஅல்லாஹ்வின் மீது ஆணையாக! மறுமையுடன் ஒப்பிடும்போது இவ்வுலகின் நிலையானது, உங்களில் ஒருவர் தமது இந்த(ச் சுட்டு) விரலைக் கடலில் வைப்பதைப் போன்றுதான். அதில் எந்த அளவு தண்ணீர் ஒட்டிக் கொள்கிறது என்று அவர் பார்க்கட்டும்.\n\nஅறிவிப்பவர்: முஸ்தவ்ரித் (ரலி), நூல்கள்: முஸ்லிம் (5490), திர்மிதீ (2245), இப்னு மாஜா (4098), அஹ்மத் (17322)"},
{"index": "231", "header": "ஸவ்ர் குகை சம்பவமும், நபியவர்களின் உறுதியும்", "content": "(நபியாகிய) இவருக்கு நீங்கள் உதவாவிட்டால், இருவரில் ஒருவராக அவர் இருக்கும் நிலையில் இறைமறுப்பாளர்கள் அவரை வெளியேற்றி, அவ்விருவரும் (ஸவ்ர்) குகையில் இருந்தபோது, அவருக்கு அல்லாஹ் உதவியிருக்கிறான். \"நீர் கவலைப்படாதீர்! அல்லாஹ் நம்முடன் இருக்கிறான்\" என்று அவர், தம் தோழருக்குக் கூறியபோது அல்லாஹ் தனது அமைதியை அவர்மீது இறக்கி, நீங்கள் பார்க்காத படைகள் மூலம் அவரைப் பலப்படுத்தினான். இறைமறுப்பாளர்களின் வார்த்தையைத் தாழ்ந்ததாக ஆக்கினான். அல்லாஹ்வின் வார்த்தையே உயர்ந்தது. அல்லாஹ் மிகைத்தவன், நுண்ணறிவாளன். (9:40)\nநான் (ஹிஜ்ரத் பயணத்தின்போது) நபி (ஸல்) அவர்களுடன் (ஸவ்ர்' எனும்) அந்தக் குகையில் (ஒளிந்து கொண்டு) இருந்தேன். அப்போது நான் இணைவைப்பாளர்களின் (கால்) சுவடுகளைக் கண்டேன். நான், \"அல்லாஹ்வின் தூதரே! (நம்மைத் தேடி வந்துள்ள) இவர்களில் ஒருவன் தன் காலைத் தூக்கி(க் குனிந்து நோக்கி)னால் நம்மைப் பார்த்து விடுவானே!\" என்று (அச்சத்துடன்) சொன்னேன். நபி (ஸல்) அவர்கள், \"எந்த இருவருடன் மூன்றாவதாக அல்லாஹ் இருக்கிறானோ அவர்களைப் பற்றி என்ன கருதுகின்றீர்?\" என்று கேட்டார்கள்.\n\nஅறிவிப்பவர்: அபூபக்ர் (ரலி), நூல்கள்: புகாரி (4663), முஸ்லிம் (4747)"},
{"index": "232", "header": "நீதியுடன் நடக்குமாறு நபிகளாரிடம் கூறியவன்", "content": "தர்மங்கள் (பங்கிடும்) விஷயத்தில் உம்மைக் குறை கூறுவோரும் அவர்களிடையே உள்ளனர். அதிலிருந்து அவர்களுக்கு வழங்கப்பட்டால் திருப்தியுறுகின்றனர். அதிலிருந்து அவர்களுக்கு வழங்கப்படா விட்டால் கோபமடைகின்றனர். (9:58)\nஅலீ (ரலி) அவர்கள் யமன் நாட்டிலிருந்து அனுப்பியிருந்த தங்கக் கட்டியை நபி (ஸல்) அவர்கள் (மக்களில் சிலருக்குப்) பங்கிட்டுக் கொண்டிருந்தபோது பனூ தமீம் குலத்தைச் சேர்ந்த 'அப்துல்லாஹ் பின் தில் குவைஸிரா' என்பவர் வந்து, \"அல்லாஹ்வின் தூதரே! நீதியுடன் நடந்துகொள்ளுங்கள்\" என்றார். அதற்கு நபி (ஸல்) அவர்கள், \"உனக்குக் கேடுதான். (இறைத் தூதராகிய) நானே நீதியுடன் நடந்து கொள்ளாவிட்டால் வேறு யார்தாம் நீதியுடன் நடந்து கொள்ளப் போகிறார்கள்?\" என்று கேட்டார்கள். (அப்போது அங்கிருந்த) உமர் (ரலி) அவர்கள், \"என்னை விடுங்கள்; இவர் கழுத்தை நான் வெட்டி விடுகிறேன்\" என்று கேட்டார்கள். நபி (ஸல்) அவர்கள், \"இவரை விட்டு விடுங்கள். இவருக்குத் தோழர்கள் சிலர் உள்ளனர். அவர்களுடைய தொழுகையுடன் உங்களுடைய தொழுகையையும், அவர்களுடைய நோன்புடன் உங்களுடைய நோன்பையும் ஒப்பிட்டுப் பார்த்தால், உங்களது தொழுகையையும், உங்களது நோன்பையும் அற்பமானவையாகக் கருதுவீர்கள். வேட்டைப் பிராணியை விட்டு (அதன் உடலைத் துளைக்கின்ற) அம்பு (உடலின் மறுபுறம்) வெளிப்பட்டுச் சென்று விடுவதைப் போன்று மார்க்கத்திலிருந்து அவர்கள் வெளியேறிச் சென்று விடுவார்கள். (அந்தப் பிராணியின் உடலைத் துளைத்து வெளிவந்ததற்கான அடையாளம் எதுவும் இருக்கின்றதா? என்று) அம்பின் இறகு கூர்ந்து பார்க்கப்படும். அதில் (அடையாளம்) எதுவும் காணக் கிடைக்காது. பிறகு அம்பின் முனை பார்க்கப்படும். அதிலும் எதுவும் காணக் கிடைக்காது. பிறகு அம்பின் நாண் பார்க்கப்படும். அதிலும் எதுவும் காணக் கிடைக்காது. பிறகு அம்பின் (அடிப்பாகக்) குச்சி பார்க்கப்படும். அதிலும் எதுவும் காணப்படாது. அம்பானது, சாணத்தையும் இரத்தத்தையும் (அவை தன்மீது படாதவாறு) முந்திக் கொண்டிருக்கும். அவர்களின் அடையாளம் ஒரு (கறுப்பு நிற) மனிதராவார். அவரது 'இரு கரங்களில்' அல்லது 'இரு மார்பகங்களில்' ஒன்று, 'பெண்ணின் கொங்கை போன்று' அல்லது 'துடிக்கும் இறைச்சித் துண்டு போன்று' இருக்கும். அவர்கள் மக்களிடையே பிரிவினை ஏற்படும் வேளையில் புறப்படுவார்கள்\" என்று கூறினார்கள்.\nநான் இந்த நபிமொழியை நபி (ஸல்) அவர்களிடமிருந்து கேட்டேன் என்று உறுதி அளிக்கிறேன். மேலும், அந்தக் கூட்டத்தாரை (நஹ்ரவான் எனுமிடத்தில்) அலீ (ரலி) அவர்கள் கொன்றார்கள். அப்போது நானும் அலீ (ரலி) அவர்களுடன் இருந்தேன். அந்த மனிதன் அலீ (ரலி) அவர்கள் முன்னிலையில் கொண்டு வரப்பட்டான். அவன் நபி (ஸல்) அவர்கள் அறிவித்த வருணனையின்படியே இருந்தான். அவனைப் பற்றித்தான் 9:58 இறைவசனம் அருளப்பட்டது என்றும் உறுதி கூறுகிறேன்.\n\nஅறிவிப்பவர்: அபூஸயீத் அல்குத்ரீ (ரலி), நூல்கள்: புகாரி (6933), முஸ்லிம்(1926)"},
{"index": "233", "header": "ஸகாத் யாருக்குரியது?", "content": "வறியவர்களுக்கும், ஏழைகளுக்கும், தர்மங்களை வசூலிப்போருக்கும், (இஸ்லாத்தின்பால்) உள்ளங்கள் ஈர்க்கப்படுவோருக்கும், அடிமைகளு(டைய விடுதலைக்)கும், கடனாளிகளுக்கும், அல்லாஹ்வின் பாதை(யில் போரிடுவோரு)க்கும், வழிப்போக்கருக்கும் தர்மங்கள் உரியவை. இது அல்லாஹ் விதித்த கடமையாகும். அல்லாஹ் நன்கறிந்தவன், நுண்ணறிவாளன். (9:60)\nஅல்லாஹ்வின் தூதர் (ஸல்) அவர்கள் கூறினார்கள்: ஐந்து நபர்களைத் தவிர வேறுஎந்தச் செல்வந்தருக்கும், ஸகாத் பொருள் ஆகுமானதல்ல. (அவர்கள் யாரென்றால்) அல்லாஹ்வின் பாதையில் போர் புரிபவர், ஸகாத்தை வசூலிக்கும் பணியாளர். கடன்பட்டவர், தனது செல்வத்தைக் கொடுத்து ஸகாத் பொருளை விலைக்கு வாங்கிக் கொண்டவர், ஏழை அண்டை வீட்டார் ஒருவருக்கு வழங்கப்பட்ட ஸகாத் பொருளை அந்த ஏழையிடமிருந்து அன்பளிப்பாகப் பெற்ற செல்வந்தர்.\n\nஅறிவிப்பவர்: அபூஸயீத் (ரலி), நூல்: அபூதாவுத் (1392)\n\nஅல்லாஹ்வின் தூதர் (ஸல்) அவர்கள் மக்கா வெற்றிப் போருக்குப் புறப்பட்டுச் சென்றார்கள். அல்லாஹ்வின் தூதர் (ஸல்) அவர்களும் அவர்களுடனிருந்த முஸ்லிம்களும் புறப்பட்டுச் சென்று ஹுனைன் எனுமிடத்தில் ('ஹவாஸின்' குலத்தாருடன்) போரிட்டனர். அப்போது அல்லாஹ் தனது மார்க்கத்திற்கும் முஸ்லிம்களுக்கும் வெற்றியளித்தான்.\nஅல்லாஹ்வின் தூதர் (ஸல்) அவர்கள் அந்நாளில் ஸஃப்வான் பின் உமய்யாவுக்கு (முதலில்) நூறு ஒட்டகங்கள் கொடுத்தார்கள். பிறகு இன்னும் நூறு ஒட்டகங்கள் கொடுத்தார்கள். அதன்பிறகு மேலும் நூறு ஒட்டகங்கள் கொடுத்தார்கள்.\n(முந்நூறு ஒட்டகங்களைப் பெற்றுக் கொண்ட) ஸஃப்வான் பின் உமய்யா, \"அல்லாஹ்வின்மீது ஆணையாக! அல்லாஹ்வின் தூதர் (ஸல்) அவர்கள் (அன்று தாராளமாக) எனக்கு வழங்கினார்கள். அப்போது அவர்கள் எனக்கு மக்களிலேயே மிகவும் வெறுப்பானவர்களாய் இருந்தார்கள். அவர்கள் எனக்கு நன்கொடைகள் வழங்கிக் கொண்டே வந்து மக்களிலேயே எனக்கு மிகவும் உவப்பானவர்களாய் ஆகிவிட்டார்கள்\" என்று கூறினார்.\n\nஅறிவிப்பவர்: இப்னு ஷிஹாப், நூல்: முஸ்லிம் (4631)\n\nஅலீ (ரலி) அவர்கள் (யமனிலிருந்து) நபி (ஸல்) அவர்களிடம் சிறிய தங்கக் கட்டி ஒன்றை அனுப்பி வைத்தார்கள். அதை நபி (ஸல்) அவர்கள் அக்ரஉ பின் ஹாபிஸ் அல் ஹன்ழலீ அல்முஜாஷியீ (ரலி), உயைனா பின் பத்ர் அல் ஃபஸாரீ (ரலி), பனூ நப்ஹான் குலத்தவரில் ஒருவரான ஸைத் அத் தாயீ (ரலி) மற்றும் பனூ கிலாப் குலத்தாரில் ஒருவரான அல்கமா பின் உலாஸா அல் ஆமிரி (ரலி) ஆகிய நால்வரிடையே பங்கிட்டு விட்டார்கள். அதனால் குறைஷிகளும், அன்சாரிகளும் கோபமடைந்து, 'நஜ்துவாசிகளின் தலைவர்களுக்குக் கொடுக்கின்றார்; நம்மை விட்டுவிடுகின்றாரே!' என்று கூறினார்கள். அதற்கு நபி (ஸல்) அவர்கள், \"இவர்கள் (இப்போதுதான் இஸ்லாத்தைத் தழுவியிருப்பதால்) அவர்களின் உள்ளங்களை (முழுமையாக) இணக்கமாக்குவதற்காக (நட்பு பாராட்டி)த் தான் கொடுத்தேன்\" என்று கூறினார்கள்.\n\nஅறிவிப்பவர்: அபூஸயீத் அல்குத்ரீ (ரலி), நூல்கள்: புகாரி (3344), நஸாயீ (2531)"},
{"index": "234", "header": "பல்வேறு வகையான சொர்க்கங்கள்", "content": "இறைநம்பிக்கை கொண்ட ஆண்களுக்கும் பெண்களுக்கும் அல்லாஹ் சொர்க்கங்களை வாக்களித்துள்ளான். அவற்றின் கீழ் ஆறுகள் ஓடும். அதில் நிரந்தரமாக இருப்பார்கள். மேலும் நிலையான சொர்க்கங்களில் தூய்மையான இல்லங்களையும் (வாக்களித்துள்ளான்.) அல்லாஹ்வின் பொருத்தம் மிகப் பெரியது. அதுவே மகத்தான வெற்றியாகும். (9:72)\nஅல்லாஹ்வின் தூதர் (ஸல்) அவர்கள் கூறினார்கள்:\nஇரண்டு சொர்க்கங்கள் உள்ளன. அவற்றின் பாத்திரங்களும் இதர பொருட்களும் வெள்ளியினால் ஆனவை; (வேறு) இரண்டு சொர்க்கங்களும் உண்டு. அவற்றின் பாத்திரங்களும் இதர பொருட்களும் பொன்னால் ஆனவையாகும். 'அத்ன்' எனும் சொர்க்கத்தில் இருப்பவர்கள் தங்கள் இறைவனைக் காண்பதற்கு, அவன்மீதுள்ள 'பெருமை' எனும் மேலாடை தவிர வேறெந்தத் தடையும் இராது.\n\nஅறிவிப்பவர்: அப்துல்லாஹ் பின் கைஸ் (ரலி),\nநூல்கள்: புகாரி (4878), முஸ்லிம் (296)"},
{"index": "235", "header": "தர்மங்களைக் குறை கூறிக் கேலி செய்யும் நயவஞ்சகர்கள்", "content": "தர்மம் பற்றிய இறைவசனம் இறங்கியதும் (தர்மம் செய்வதற்காகப் பொருள் தேடி) நாங்கள் கூலி வேலை செய்யலானோம். அப்போது ஒருவர் அதிகளவு பொருளைத் தர்மம் செய்தார். 'பிறர் பாராட்ட வேண்டுமென்பதற்காக அவர் செய்கிறார்' என சிலர் கூறினார்கள். பிறகு மற்றொருவர், ஒரு ஸாஉ தானியங்களைத் தர்மம் செய்தார். அப்போது சிலர், 'இவரது ஸாஉ (குறைந்தளவு தானியம்) அல்லாஹ்வுக்குத் தேவையில்லை' எனக் கூறலானார்கள். அப்போதுதான், \"இறைநம்பிக்கையாளர்களில் தர்மங்களை வாரி வழங்குவோரையும், தமது உழைப்பைத் தவிர (தர்மம் செய்ய) வேறெதுவும் கிடைக்காதவர்களையும் அவர்கள் குறை கூறுகின்றனர்; அவர்களைக் கேலியும் செய்கின்றனர். அல்லாஹ்வோ அவர்களைக் கேலி செய்கிறான். அவர்களுக்குத் துன்புறுத்தும் வேதனையும் உண்டு\" என்ற (9:79) இறைவசனம் அருளப்பட்டது.\n\nஅறிவிப்பவர்: அபூமஸ்வூத் (ரலி), நூல்கள்: புகாரி (1415), முஸ்லிம் (1851)\n\nநபி (ஸல்) அவர்கள் தர்மம் செய்யும்படி ஆணையிட்டால், எங்களில் ஒருவர் கடைவீதிக்குச் சென்று, சுமைதூக்கி, ஒரு முத்து கூலியைப் பெற்று, அதைத் தர்மம் செய்வார்! ஆனால், இன்று அவர்களில் சிலருக்கு ஒரு இலட்சம் தங்கக் காசுகள் உள்ளன.\n\nஅறிவிப்பவர்: அபூமஸ்வூத் (ரலி), நூல்கள்: புகாரி (2273), முஸ்லிம் (1851)"},
{"index": "236", "header": "நயவஞ்சகர்களை அல்லாஹ் மன்னிக்க மாட்டான்", "content": "(நயவஞ்சகர்களின் தலைவன்) அப்துல்லாஹ் பின் உபை இறந்து விட்டான். அப்போது அவனது (முஸ்லிமான) மகன், நபி (ஸல்) அவர்களிடம் வந்து, \"அல்லாஹ்வின் தூதரே! உங்கள் சட்டையைத் தாருங்கள்; அவரை அதில் பிரேத உடை (கஃபன்) அணிவிக்க வேண்டும்; மேலும் நீங்கள் அவருக்கு ஜனாஸா தொழுது, அவருக்காகப் பாவ மன்னிப்பும் கேட்க வேண்டும்\" என்று கூறினார். உடனே நபி (ஸல்) அவர்கள் தமது சட்டையை அவருக்குக் கொடுத்துவிட்டு, \"(ஆயத்தமானதும்) எனக்குத் தெரிவியுங்கள்; நான் ஜனாஸா தொழுவிப்பேன்\" என்றார்கள். பிறகு அறிவிக்கப்பட்டதும் நபி (ஸல்) அவர்கள் அவனுக்கு ஜனாஸா தொழ நாடியபோது, உமர் (ரலி), நபி (ஸல்) அவர்களை இழுத்து, \"நயவஞ்சகர்களுக்கு ஜனாஸா தொழக் கூடாது என அல்லாஹ் உங்களைத் தடுக்கவில்லையா?\" எனக் கேட்டார். அதற்கு நபி (ஸல்) அவர்கள், \"(ஜனாஸா தொழுவது, தொழாமலிருப்பது என) இரண்டில் எதையும் தேர்ந்தெடுத்துக் கொள்ளும் உரிமை எனக்கு உள்ளது\" எனக் கூறிவிட்டு, \"(நபியே!) நீர் அவர்களுக்காகப் பாவ மன்னிப்புத் தேடினாலும் சரி! அல்லது பாவ மன்னிப்புத் தேடாவிட்டாலும் சரி! அவர்களுக்காக எழுபது தடவை நீர் பாவ மன்னிப்புத் தேடினாலும் அவர்களை அல்லாஹ் மன்னிக்கவே மாட்டான்\" என்ற (9:80) இறைவசனத்தை ஓதிக் காட்டிவிட்டு ஜனாஸா தொழுதார்கள். உடனே, \"அவர்களில் எவரேனும் மரணித்து விட்டால் அவருக்காக ஒருபோதும் நீர் தொழுகை நடத்தாதீர்!\" எனும் (9:84) இறைவசனம் அருளப்பட்டது.\n\nஅறிவிப்பவர்: இப்னு உமர் (ரலி), நூல்கள்: புகாரி (1269), திர்மிதீ (3023)"},
{"index": "237", "header": "நயவஞ்சகர்களுக்கு ஜனாஸா தொழுகை நடத்தக் கூடாது", "content": "(நயவஞ்சகர்களின் தலைவன்) அப்துல்லாஹ் பின் உபை பின் சலூல் மரணித்ததும் அவனுக்கு (ஜனாஸா) தொழுவிப்பதற்காக நபி (ஸல்) அவர்கள் அழைத்து வரப்பட்டார்கள். நபி (ஸல்) அவர்கள் தொழுவிக்கத் தயாரானபோது நான் அவர்களிடம் சென்று, \"அல்லாஹ்வின் தூதரே! அப்துல்லாஹ் பின் உபைக்காக ஜனாஸா தொழப் போகின்றீர்களா? அவன் இன்னின்ன நாட்களில் இன்னின்னவற்றைப் பேசியுள்ளான்\" என, அவன் பேசியவற்றை நபி (ஸல்) அவர்களுக்கு எடுத்துக் கூறினேன். நபி (ஸல்) அவர்கள் புன்னகைத்தார்கள். பிறகு, \"உமரே! என்னை விட்டும் விலகி நில்லும்\" எனக் கூறினார்கள். நான் மேலும் அதிகமாக வலியுறுத்தியதும் அவர்கள், \"எனக்கு(த் தொழுவித்தல், தொழுவிக்காமலிருத்தல் ஆகிய இரண்டில் எதையும் செயல்படுத்த) அனுமதியுள்ளது. எழுபது தடவைகளுக்கும் அதிகமாக நான் பாவ மன்னிப்புக் கோரினால் அவனுக்கு மன்னிப்பு கிடைக்கும் என்பதாக நான் அறிந்தால் அவ்வாறே நான் அதிகமாகப் பாவ மன்னிப்புக் கோருவேன்\" என்று கூறினார்கள்.\nபிறகு நபி (ஸல்) அவர்கள் அவனுக்காக ஜனாஸா தொழுவித்து விட்டுத் திரும்பிச் சென்று சற்று நேரமாகுவதற்குள் பராஅத் (9ஆவது) அத்தியாயத்தின் இரு வசனங்களான, \"அவர்களில் எவரேனும் மரணித்து விட்டால் அவருக்காக ஒருபோதும் நீர் தொழுகை நடத்தாதீர்! அவர்களின் அடக்கத்தலத்திலும் (பாவ மன்னிப்புக் கோருவதற்காக) நிற்காதீர்!\" என்ற (9:84,85ஆகிய) இறை வசனங்கள் அருளப்பட்டன. பிறகுதான் அன்று நபி (ஸல்) அவர்கள் விஷயத்தில் எனக்கு ஏற்பட்ட துணிச்சலைப் பற்றி நான் ஆச்சரியப்பட்டேன். ஏனெனில், அல்லாஹ்வும் அவன் தூதரும்தானே இதுபற்றியெல்லாம் அறிந்திருக்க முடியும்.\n\nஅறிவிப்பவர்: உமர் (ரலி),\nநூல்கள்: புகாரி (1366), திர்மிதீ (3022), நஸாயீ (1940), அஹ்மத் (91)"},
{"index": "238", "header": "தகுந்த காரணத்தால் போரில் பங்கேற்க இயலாதோர்மீது குற்றமில்லை", "content": "பலவீனர்கள், நோயாளிகள், (போருக்குச்) செலவிட எதுவும் கிடைக்காதவர்கள் ஆகியோர் அல்லாஹ்வுக்கும் அவனது தூதருக்கும் உண்மையானவர்களாக நடந்து கொண்டால் அவர்கள்மீது எந்தக் குற்றமுமில்லை. நன்மை செய்வோருக்கு எதிராக(க் குற்றம் பிடிக்க) எந்த வழியும் இல்லை. அல்லாஹ் மன்னிப்புமிக்கவன்; நிகரிலா அன்பாளன். (நபியே!) தமக்கு வாகனம் கேட்டு அவர்கள் உம்மிடம் வந்தபோது \"உங்களை ஏற்றிச் செல்லக்கூடியது என்னிடம் இல்லை\" என்று நீர் கூறினீரே! அத்தகையோர்மீது எந்தக் குற்றமுமில்லை. (போருக்காகச்) செலவிட தமக்கு எதுவும் கிடைக்கவில்லையே என்ற கவலையால் தமது கண்களில் கண்ணீர் வழிந்தோட அவர்கள் திரும்பிச் சென்றனர்.  (9:91, 92)\nஅல்லாஹ்வின் தூதர் (ஸல்) அவர்கள் தபூக் போரிலிருந்து திரும்பி (வருகையில்) மதீனாவை நெருங்கிய போது, \"மதீனாவில் மக்கள் சிலர் இருக்கின்றனர். (அவர்களால் உங்களுடன் புனிதப் போரில் கலந்து கொள்ள முடியாவிட்டாலும்) நீங்கள் செல்லும் பாதை, அல்லது நீங்கள் கடந்து செல்லும் பள்ளத்தாக்கு எதுவாயினும் அவர்களும் (தம் உள்ளத்தாலும் எண்ணங்களாலும்) உங்களுடன் இருக்கின்றார்கள்\" என்று சொன்னார்கள். மக்கள், \"அல்லாஹ்வின் தூதரே! அவர்கள் மதீனாவில்தானே இருக்கிறார்கள்?\" என்று கேட்க, நபி (ஸல்) அவர்கள், \"அவர்கள் மதீனாவில்தான் இருக்கின்றார்கள்; அத்தியாவசியக் காரணங்கள்தாம் அவர்களை (இந்தப் புனிதப் போரில் கலந்துகொள்ள விடாமல்) தடுத்து விட்டன. (ஆயினும், அவர்களின் உள்ளங்கள் நம்முடன்தான் உள்ளன)\" என்று பதிலளித்தார்கள்.\n\nஅறிவிப்பவர்: அனஸ் (ரலி), நூல்கள்: புகாரி (4423), முஸ்லிம் (3872)\n\nநான் அல்லாஹ்வின் தூதரிடம் (எனது) அஷ்அரீ குலத்தவர்கள் சிலருடன் எங்களை(யும் எங்கள் பயணச் சுமைகளையும்) சுமந்து செல்ல ஒட்டகங்கள் ஏற்பாடு செய்யும்படி கேட்டுச் சென்றேன். நபி (ஸல்) அவர்கள், \"அல்லாஹ்வின்மீது ஆணையாக! நான் உங்களை (ஒட்டகத்தில்) ஏற்றியனுப்ப முடியாது. ஏனெனில், உங்களை ஏற்றியனுப்பத் தேவையான (வாகன) ஒட்டகங்கள் என்னிடம் இல்லை\" என்று சொன்னார்கள். அப்போது அல்லாஹ்வின் தூதர் (ஸல்) அவர்களிடம் போரில் கிடைத்த ஒட்டகங்கள் கொண்டு வரப்பட்டன. உடனே எங்களைக் குறித்து, \"அஷ்அரீ குலத்தைச் சேர்ந்தவர்கள் எங்கே?\" என்று கேட்டுவிட்டு, எங்களுக்கு வெள்ளைத் திமில்கள் கொண்ட கொழுத்த ஒட்டகங்களைத் தரும்படி ஆணையிட்டார்கள். நாங்கள் (அதைப் பெற்றுக் கொண்டு) சென்று கொண்டிருந்தபோது, நாங்கள் எங்களுக்குள், 'நாம் என்ன காரியம் செய்துவிட்டோம். (நமக்குக் கொடுக்க முடியாது என்று நபி (ஸல்) அவர்கள் கூறிய பின் மீண்டும் இவற்றை நாம் வாங்கிச் சென்றால்) இவற்றில் நமக்கு பரக்கத் (அருள் வளம்) வழங்கப்படாதே!\" என்று பேசிக் கொண்டு நபி (ஸல்) அவர்களிடம் திரும்பிச் சென்றோம். \"நாங்கள் தங்களிடம், 'நாங்கள் பயணம் செய்ய எங்களுக்கு ஒட்டகங்கள் கொடுங்கள்' என்று கேட்டோம். நாங்கள் ஏறிச் செல்ல ஒட்டகம் கொடுக்க முடியாது' என்று நீங்கள் சத்தியம் செய்தீர்களே! மறந்து விட்டீர்களா?\" என்று கேட்டோம். அதற்கு அவர்கள், \"நான் உங்களை ஒட்டகத்தில் ஏற்றி அனுப்பவில்லை. மாறாக, அல்லாஹ்தான் உங்களை (ஒட்டகத்தில்) ஏற்றி அனுப்பினான். அல்லாஹ்வின்மீது ஆணையாக! அவன் நாடினால், நான் இனி எந்த ஒரு வாக்குக்காகவும் சத்தியம் செய்து, பிறகு அது அல்லாததை அதைவிடச் சிறந்ததாகக் கருதும்பட்சத்தில், சிறந்ததையே செய்வேன்; சத்தியத்தை முறித்து அதற்காகப் பரிகாரம் செய்துவிடுவேன்\" என்று சொன்னார்கள்.\n\nஅறிவிப்பவர்: அபூமூஸா (ரலி), நூல்கள்: புகாரி (3133), முஸ்லிம் (3386)"},
{"index": "239", "header": "அல்லாஹ்வின்மீது பொய்ச் சத்தியம் செய்யும் நயவஞ்சகர்கள்", "content": "அல்லாஹ்வின்மீது ஆணையாக! அல்லாஹ் எனக்கு இஸ்லாத்திற்கு வழிகாட்டிய பின், தன் தூதர் (ஸல்) அவர்களிடம் என்னை உண்மை பேசச் செய்து உதவியது போல் வேறெந்த உதவியையும் நான் மிகப் பெரியதாக ஒருபோதும் கருதவில்லை. நான் அவர்களிடம் பொய் பேசியிருந்தால், (போருக்குச் செல்லாமல்) பொய் சொன்னவர்(களான நயவஞ்சகர்)கள் அழிந்து போனதுபோல நானும் அழிந்திருப்பேன். ஏனெனில், இறைவன் வேத அறிவிப்பு (வஹீ) அருளியபோது யாருக்கும் சொல்லாத கடுமையான சொற்களைப் பொய் சொன்னவர்கள் குறித்து அருளினான். \"நீங்கள் அவர்களிடம் திரும்பி வரும்போது, நீங்கள் அவர்களைக் கண்டுகொள்ளாமல் இருப்பதற்காக உங்களிடம் அல்லாஹ்வின்மீது சத்தியம் செய்வார்கள். எனவே அவர்களைக் கண்டுகொள்ளாமல் விட்டுவிடுங்கள்! அவர்கள் அசுத்தமானவர்கள். அவர்களின் தங்குமிடம் நரகம். (இது) அவர்கள் செய்து கொண்டிருந்ததற்கான கூலியாகும். நீங்கள் அவர்களைப் பொருந்திக் கொள்வதற்காக உங்களிடம் சத்தியம் செய்கின்றனர். நீங்கள் அவர்களைப் பொருந்திக் கொண்டாலும் பாவிகளான இக்கூட்டத்தை அல்லாஹ் பொருந்திக் கொள்ள மாட்டான்\" (9:95, 96) என்று அல்லாஹ் கூறினான்.\n\nஅறிவிப்பவர்: கஅப் பின் மாலிக் (ரலி), நூல்கள்: புகாரி (4418), முஸ்லிம் (5346)"},
{"index": "240", "header": "நல்ல செயலையும், தீய செயலையும் கலந்தவர்கள்", "content": "(அவர்களில்) வேறுசிலர் தமது பாவங்களை ஒப்புக் கொள்கின்றனர். அவர்கள் நல்ல செயலையும், தீய செயலையும் கலந்து விட்டனர். அவர்களை அல்லாஹ் மன்னிக்கலாம். அல்லாஹ் மன்னிப்புமிக்கவன், நிகரிலா அன்பாளன். (9:102)\nஅல்லாஹ்வின் தூதர் (ஸல்) அவர்கள் எங்களிடம் கூறினார்கள்:\nஇன்றிரவு என்னிடம் (வானவர்கள்) இருவர் வந்து என்னை(த் தூக்கத்திலிருந்து) எழுப்பி (அழைத்து)ச் சென்றார்கள். அவர்கள் இருவரும் தங்கச் செங்கல்லாலும் வெள்ளிச் செங்கல்லாலும் கட்டப்பட்டிருந்து ஒரு நகரத்திற்குச் சென்று சேர்ந்தார்கள். அப்போது எங்களைச் சில மனிதர்கள் எதிர் கொண்டார்கள். அவர்களின் உடலமைப்பில் பாதி நீ பார்த்ததிலேயே மிக அழகானதாயும், மற்றொரு பாதி நீ பார்த்ததிலேயே மிக அறுவெறுப்பானதாயும் இருந்தது. அ(ந்த வான)வர்கள் இருவரும் அந்த மனிதர்களிடம், \"நீங்கள் சென்று அந்த ஆற்றில் விழுங்கள்!\" என்று கூற அவர்களும் அவ்வாறே அதில் விழுந்தனர். பிறகு எங்களிடம் திரும்பி வந்தனர். (அதற்குள்) அந்த அறுவெறுப்பான தோற்றம் அவர்களை விட்டுச் சென்றுவிட்டிருந்தது. அவர்கள் மிக அழகான தோற்றமுடையவர்களாக மாறி விட்டிருந்தனர். (என்னை அழைத்துச் சென்ற) அந்த இருவரும் என்னிடம் \"இதுதான் 'அத்ன்' எனும் சொர்க்கம். இதுதான் உங்கள் தங்குமிடம்\" என்று கூறிவிட்டுப் பிறகு, பாதி (தோற்றம்) அழகானதாயும் பாதி (தோற்றம்) அறுவெறுப்பானதாயும் இருந்தவர்கள் (உலக வாழ்வில்) நற்செயலையும், வேறு தீய செயலையும் கலந்து விட்டவர்கள். அவர்களின் குற்றங்களை அல்லாஹ் மன்னித்து விட்டான்\" என்று (விளக்கம்) சொன்னார்கள்.\n\nஅறிவிப்பவர்: ஸமுரா பின் ஜுன்துப் (ரலி),\nநூல்கள்: புகாரி (4674), அஹ்மத்(19236)"},
{"index": "241", "header": "ஸகாத்தைக் கொண்டு வருவோருக்காகப் பிரார்த்தித்தல்", "content": "(நபியே!) அவர்களுடைய செல்வங்களிலிருந்து தர்மத்தை எடுப்பீராக! அதன்மூலம் அவர்களை அப்பழுக்கற்றவர்களாக்கி, அவர்களைத் தூய்மையாக்குவீராக! அவர்களுக்காகப் பிரார்த்திப்பீராக! உமது பிரார்த்தனை அவர்களுக்கு நிம்மதியைத் தரும். அல்லாஹ் செவியேற்பவன்; நன்கறிந்தவன். (9:103)\nயாரேனும் ஒரு கூட்டத்தார் தமது ஸகாத் பொருள்களைக் கொண்டு வந்தால் நபி (ஸல்) அவர்கள், \"இறைவா! இன்னாரின் குடும்பத்திற்கு அருள்புரிவாயாக!\" என்று பிரார்த்திப்பவராக இருந்தார்கள். எனது தந்தை (அபூஅவ்ஃபா) தமது ஸகாத்தைக் கொண்டு வந்தார். \"இறைவா! அபூஅவ்ஃபாவின் குடும்பத்தார்க்கு அருள்புரிவாயாக!\" என நபி (ஸல்) அவர்கள் பிரார்த்தித்தார்கள்.\n\nஅறிவிப்பவர்: அப்துல்லாஹ் பின் அபீஅஃவஃபா (ரலி),\nநூல்கள்: புகாரி (1497), முஸ்லிம் (1954)"},
{"index": "242", "header": "அல்லாஹ் தர்மங்களை ஏற்றுக் கொண்டு, அதை வளர்க்கிறான்", "content": "அல்லாஹ்வே தனது அடியார்களின் பாவ மன்னிப்புக் கோரிக்கையை ஒப்புக் கொள்கிறான் என்பதையும், தர்மங்களை ஏற்றுக் கொள்கிறான் என்பதையும் அவர்கள் அறியவில்லையா? அல்லாஹ்வே மன்னிப்புமிக்கவன், நிகரிலா அன்பாளன். (9:104)\nஅல்லாஹ்வின் தூதர் (ஸல்) அவர்கள் கூறினார்கள்:\nயார் முறையான சம்பாத்தியத்தில் ஒரு பேரீச்சம் பழத்தின் மதிப்புக்குத் தர்மம் செய்தாரோ -அல்லாஹ் பரிசுத்தமானவற்றைத் தவிர வேறெதையும் ஏற்றுக் கொள்வதில்லை- அதை நிச்சயமாக அல்லாஹ் தனது வலக் கரத்தால் ஏற்றுக் கொண்டு பிறகு நீங்கள் உங்களின் குதிரைக் குட்டியை வளர்ப்பது போன்று அதன் நன்மையை மலைபோல் உயரும் அளவுக்கு வளர்த்து விடுவான்.\n\nஅறிவிப்பவர்: அபூஹுரைரா (ரலி), நூல்கள்: புகாரி (1410), முஸ்லிம் (1842)"},
{"index": "243", "header": "இறையச்சத்தின் மீது அடித்தளமிடப்பட்ட பள்ளிவாசல்", "content": "அப்துர் ரஹ்மான் பின் அபீ சயீத் அல்குத்ரீ (ரஹ்) அவர்கள் என்னைக் கடந்து சென்றார்கள். அவர்களிடம் நான், \"இறையச்சத்தின் மீது அடித்தளமிடப்பட்ட பள்ளிவாசல் (என 9:108 வசனத்தில் கூறப்பட்டுள்ளது) குறித்து தங்கள் தந்தையிடமிருந்து நீங்கள் எவ்வாறு செவியுற்றீர்கள்?\" என்று கேட்டேன். அதற்கு அப்துர் ரஹ்மான் பின் சயீத் (ரஹ்) அவர்கள், என் தந்தை (அபூ சயீத் அல்குத்ரீ - ரலி) பின்வருமாறு கூறினார்கள்.\n\"அல்லாஹ்வின் தூதர் (ஸல்) அவர்கள் தம் துணைவியரில் ஒருவரது இல்லத்தில் இருந்தபோது அவர்களிடம் நான் சென்று, \"அல்லாஹ்வின் தூதரே! (மஸ்ஜிதுந் நபவீ மற்றும் மஸ்ஜிதுல் குபா இவ்விரு பள்ளிவாசல்களில் இறையச்சத்தின் மீது அடித்தளமிடப்பட்ட பள்ளிவாசல் (என்று அல்லாஹ் குறிப்பிட்டுள்ளது) எது?' என்று கேட்டேன்.\nஅப்போது அல்லாஹ்வின் தூதர் (ஸல்) அவர்கள் ஒரு கைப்பிடி சிறு கற்களை அள்ளி, அதைப் பூமியில் எறிந்தார்கள். பிறகு \"இதோ உங்களது இந்தப் பள்ளிவாசல்தான்\" என்று (மஸ்ஜிதுந் நபவீ பள்ளிவாசலைக் குறிப்பிட்டுச்) சொன்னார்கள்.\n\nஅறிவிப்பவர்: அபூ ஸலமா,\nநூல்கள் முஸ்லிம் (2701), திர்மிதீ (3024), நஸாயீ (690), அஹ்மத் (10624)"},
{"index": "244", "header": "இணைவைப்பில் மரணித்தோருக்காகப் பாவ மன்னிப்புக் கோரக் கூடாது", "content": "நபி (ஸல்) அவர்களின் பெரிய தந்தை அபூதாலிபுக்கு மரணவேளை வந்தபோது அவரருகில் அபூஜஹ்லும், அப்துல்லாஹ் பின் அபீ உமய்யாவும் இருக்க, நபி (ஸல்) அவர்கள் வந்து, \"என் பெரிய தந்தையே! 'லாஇலாஹ இல்லல்லாஹ்' (வணக்கத்திற்குரியவன் அல்லாஹ்வைத் தவிர வேறெவருமில்லை) என்று சொல்லுங்கள். நான் அல்லாஹ்விடம் தங்களுக்காக வாதாடுவேன்\" என்று சொன்னார்கள். அப்போது அபூஜஹ்லும் அப்துல்லாஹ் பின் உமய்யாவும், \"அபூதாலிபே! (உங்கள் தகப்பனார்) அப்துல் முத்தலிப் அவர்களின் மார்க்கத்தையா நீங்கள் வெறுத்து ஒதுக்கப் போகிறீர்கள்?\" என்று கேட்டனர். நபி (ஸல்) அவர்கள், \"(பெரிய தந்தையே!) உங்களுக்காகப் பாவ மன்னிப்புக் கோரக் கூடாது என்று இறைவனால் எனக்குத் தடை விதிக்கப்படும்வரை நான் உங்களுக்காகப் பாவ மன்னிப்புக் கோரிக் கொண்டிருப்பேன்\" என்று சொன்னார்கள். அப்போது தான், \"இணைவைப்போர் நெருங்கிய உறவினராக இருந்தாலும், அவர்கள் நரகவாசிகள் என்பது தமக்குத் தெளிவான பிறகு, அவர்களுக்காகப் பாவ மன்னிப்புக் கோருவது நபிக்கும், இறைநம்பிக்கை கொண்டோருக்கும் தகுதியானதல்ல!\" எனும் (9:113) இறைவசனம் அருளப்பட்டது.\n\nஅறிவிப்பவர்: முஸய்யப் (ரலி), நூல்கள்: புகாரி (4675), முஸ்லிம் (39)"},
{"index": "245", "header": "தீர்ப்பு ஒத்திவைக்கப்பட்ட மூவர்", "content": "இந்த நபியையும், முஹாஜிர்களையும், அன்சாரிகளையும் அல்லாஹ் மன்னித்தான். அவர்களில் ஒரு பிரிவினரின் உள்ளங்கள் தடுமாற முற்பட்ட பின்னரும் அவர்கள் சிரமமான காலத்தில் அவரைப் பின்பற்றினர். பின்னர் அவர்களை மன்னித்தான். அவர்கள் மீது அவன் கருணையுள்ளவன், நிகரிலா அன்பாளன். (தீர்ப்பு) ஒத்தி வைக்கப்பட்ட மூவரையும் (அல்லாஹ் மன்னித்தான்.) இப்பூமி விசாலமாக இருந்தும் அது அவர்களுக்கு நெருக்கடியானது. அவர்களின் உள்ளங்களும் அவர்களுக்கு நெருக்கடியானது. 'அல்லாஹ்விடமிருந்து பாதுகாக்குமிடம் அவனிடமே தவிர வேறில்லை' என அவர்கள் அறிந்து கொண்டனர். பின்னர் அவர்கள் திருந்துவதற்காக அவர்களை மன்னித்தான். அல்லாஹ் மன்னிப்புமிக்கவன். நிகரிலா அன்பாளன். இறைநம்பிக்கை கொண்டோரே! நீங்கள் அல்லாஹ்வை அஞ்சிக் கொள்ளுங்கள்; உண்மையாளர்களுடன் ஆகிவிடுங்கள்! (9:117-119)\nகஅப் பின் மாலிக் (ரலி) கூறுகின்றார்கள்:\nதபூக் போரைத் தவிர, நபி (ஸல்) அவர்கள் புரிந்த எந்தப் போரிலும் நான் கலந்து கொள்ளாமல் இருந்ததில்லை. இது தவிரவும் நான் பத்ருப் போரிலும் கலந்து கொள்ளவில்லை. பத்ரில் கலந்து கொள்ளாத எவரும் (அல்லாஹ்வினால்) கண்டிக்கப்படவுமில்லை. (ஏனெனில்) அல்லாஹ்வின் தூதர் (ஸல்) அவர்கள் குரைஷிகளின் வணிகக் குழுவை (வழி மறிக்க) நாடியே (பத்ருக்குப்) போனார்கள். (போன இடத்தில்) போர் செய்யும் திட்டம் இல்லாமலேயே அவர்களையும் எதிரிகளையும் அல்லாஹ் (பத்ருக்களத்தில்) சந்திக்கும் படி செய்துவிட்டான்.\n'இஸ்லாத்தில் நாங்கள் நிலைத்திருப்போம்' என (அன்சாரிகளான) நாங்கள் உறுதிமொழி அளித்த 'அகபா இரவில்' அல்லாஹ்வின் தூதர் (ஸல்) அவர்களுடன் நானும் இருந்தேன். இதற்குப் பதிலாக பத்ருப் போரில் கலந்து கொள்ளும் வாய்ப்பு எனக்குக் கிடைத்திருக்க வேண்டும் என நான் விரும்பியதில்லை. 'அல்அகபா' பிரமாணத்தைவிட 'பத்ர்' மக்களிடையே பெயர் பெற்றதாக இருந்தாலும் சரியே!\n(தபூக் போரில் கலந்து கொள்ளாததை அடுத்து நடந்த நிகழ்ச்சிகள் குறித்த) எனது செய்திகள் சில பின்வருமாறு :\nஅந்த (தபூக்) போரில் நான் கலந்து கொள்ளாதபோது இருந்த உடல் பலமும் பொருள் வசதியும் (என் வாழ்நாளில்) வேறெப்போதும் எனக்கு இருந்ததில்லை. அல்லாஹ்வின்மீது ஆணையாக! ஒரே நேரத்தில் இரண்டு ஒட்டகங்கள் ஒரு போதும் என்னிடத்தில் இருந்ததில்லை. ஆனால், அந்த போரின்போது ஒரே நேரத்தில் இரண்டு ஒட்டகங்கள் நான் வைத்திருந்தேன். மேலும் அல்லாஹ்வின் தூதர் (ஸல்) அவர்கள் ஒரு புனிதப் போருக்குச் செல்ல நாடினால் (பெரும்பாலும்) வேறெதற்கோ செல்வது போன்று (இரு பொருள்படும்படி பேசிப் பாசாங்கு செய்து) அதை மறைக்காமல் இருந்ததில்லை.\nஆனால், தபூக் போர் (நேரம்) வந்த போது அதற்காகக் கடும் வெயிலில் நபி (ஸல்) அவர்கள் படையெடுத்துச் செல்லவிருந்தார்கள். தொலைதூரப் பயணம் மேற்கொள்ள வேண்டியிருக்கும் என்றும், அதிக (எண்ணிக்கையிலான) எதிரிகளைச் சந்திக்க வேண்டியிருக்கும் என்றும் எதிர் பார்த்தார்கள். எனவே, முஸ்லிம்களுக்கு அவர்கள் எதிர்கொள்ள வேண்டியது பற்றி வெளிப்படையாகவே தெரிவித்து விட்டார்கள். அப்போது தான் அவர்கள் தங்களின் போருக்கான ஆயத்த ஏற்பாடுகளைச் செய்து கொள்ள முடியும். தாம் விரும்பிய திசையை (தபூக்கை) அவர்களுக்குத் தெரிவித்தும் விட்டார்கள். \"எழுதப்படும் எந்தப் பதிவேடும் இத்தனை பேருக்கு இடமளிக்காது' எனும் அளவிற்கு முஸ்லிம்கள் பெரும் எண்ணிக்கையில் அல்லாஹ்வின் தூதர் (ஸல்) அவர்களுடன் இருந்தார்கள்.\n(போரில் கலந்து கொள்ளாமல்) தலைமறைவாகி விடலாமென நினைக்கும் எந்த மனிதரும், அல்லாஹ்விடமிருந்து இறைஅறிவிப்பு (வஹீ) வராத வரையில் (தான் போருக்கு வராத) விஷயம் நபி (ஸல்) அவர்களுக்குத் தெரிய வராது என்று எண்ணவே செய்வார். (அந்த அளவிற்குப் படையினரின் எண்ணிக்கை மிகுந்திருந்தது. பேரீச்சம்) பழங்கள் பழுத்து மர நிழல்கள் அடர்ந்து நின்ற (அறுவடைக் காலமான அந்த வெப்பம் மிகுந்த வெயில்) காலத்தில் அல்லாஹ்வின் தூதர் (ஸல்) அவர்கள் அந்தப் போருக்குச் செல்ல ஆயத்தமானார்கள்.\nஅல்லாஹ்வின் தூதர் (ஸல்) அவர்களும், அவர்களுடன் முஸ்லிம்களும் பயண ஏற்பாடுகளைச் செய்து கொண்டிருந்தனர். நானும் அவர்களுடன் சேர்ந்து கொண்டு பயண ஏற்பாடுகளைச் செய்வதற்காகக் காலை நேரத்தில் செல்லலாவேன். எனது பயணத்திற்கான எந்த ஏற்பாட்டையும் செய்து முடிக்காமல் திரும்பி வந்து விடுவேன். \"(நினைத்தவுடன்) அந்த ஏற்பாடுகளைச் செய்து முடிக்க எனக்குத்தான் சக்தியிருக்கிறதே! (பிறகு, நான் ஏன் அவசரப் படவேண்டும்?)' என்று என் மனதிற்குள் கூறிக் கொண்டேன். என் நிலை இப்படியே நீடித்துக் கொண்டிருந்தது. மக்கள் பெரும்பாடு பட்டனர். (ஒரு வழியாகப் பயண ஏற்பாடு முடிந்தது.)\nபிறகு அல்லாஹ்வின் தூதர் (ஸல்) அவர்கள், தம்முடன் முஸ்லிம்களை அழைத்துக் கொண்டு (ஒரு) காலை நேரத்தில் புறப்பட்டு விட்டார்கள். அப்போதும் நான் எனது பயணத்திற்கு வேண்டிய எந்த ஏற்பாட்டையும் செய்து முடித்திருக்கவில்லை. \"நபி (ஸல்) அவர்கள் சென்ற பின் ஒரு நாள் அல்லது இரண்டு நாட்களில் பயண ஏற்பாடுகளைச் செய்து கொண்டு அவர்களுடன் போய்ச் சேர்ந்து கொள்வேன்' என்று நான் (என் மனதிற்குள்) சொல்லிக் கொண்டேன்.\nஅவர்கள் அனைவரும் சென்ற பிறகு (அன்றைய இரவும் கழிந்து) மறுநாள் காலை பயண ஏற்பாடுகளைச் செய்ய நினைத்தேன். ஆனால், அன்றைய தினமும் எந்த ஏற்பாட்டையும் செய்து முடிக்காமல் திரும்பி வந்தேன். அதற்கு அடுத்த நாள் காலையிலும் நினைத்தேன். அன்றும் எந்த ஏற்பாடும் செய்து முடிக்க வில்லை. (இன்று, நாளை என்று) எனது நிலை இழுபட்டுக் கொண்டே சென்றது. முஸ்லிம்கள் விரைவாகப் புறப்பட்டுச் சென்று விட்டனர். (எனக்கு) அந்தப் போர் கை நழுவி விட்டது. நான் உடனடியாகப் புறப்பட்டுச் சென்று படையினருடன் சேர்ந்து கொள்ளலாம் என்று நினைத்தேன். அப்படி நான் செய்திருந்தால் நன்றாக இருந்திருக்கும் (ஆனால், என்ன செய்வது?) அது என் விதியில் எழுதப் பட்டிருக்கவில்லை.\nஅல்லாஹ்வின் தூதர் (ஸல்) அவர்கள் போருக்குச் சென்றதன் பின்னால், மதீனாவில் நான் மக்களிடையே சுற்றி வரும்போது எனக்குப் பெரும் வருத்தமே ஏற்பட்டது. நயவஞ்சகர் எனச் சந்தேகிக்கப்பட்ட மனிதர்களையும் இறைவனால் சலுகை வழங்கப்பட்ட (முதியோர், பெண்கள் போன்ற) பலவீனர்களையும் தவிர வேறெவரையும் நான் (மதீனாவிற்குள்) பார்க்கவில்லை. அல்லாஹ்வின் தூதர் (ஸல்) அவர்கள், தபூக் சென்றடையும் வரையில் என்னை நினைவு கூறவேயில்லை.\nதபூக்கில் மக்களிடைய அமர்ந்து கொண்டிருக்கும் போதுதான் அல்லாஹ்வின் தூதர் (ஸல்) அவர்கள், \"கஅப் என்ன ஆனார்?\" என்று கேட்டார்கள். பனூ சலிமா குலத்தைச் சேர்ந்த ஒரு மனிதர், \"அல்லாஹ்வின் தூதரே! அவரின் இரு சால்வைகளும் (ஆடை அணிகலன்களும்) அவற்றைத் தம் தோளில் போட்டு அவர் (அழகு) பார்த்துக் கொண்டிருப்பதும்தான் அவரை வரவிடாமல் தடுத்து விட்டன\" என்று கூறினார். உடனே, முஆத் பின் ஜபல் (ரலி) அவர்கள், (அந்த மனிதரை நோக்கி), \"தீய வார்த்தை சொன்னாய், அல்லாஹ்வின் மேல் ஆணையாக! அவரைக் குறித்து நல்லதைத் தவிர வேறெதையும் நாங்கள் அறிந்திருக்கவில்லை. அல்லாஹ்வின் தூதரே!\" என்று கூறினார்கள். அப்போது அல்லாஹ்வின் தூதர் (ஸல்) அவர்கள் (பதிலேதும் கூறாமல்) மௌனமாகவே இருந்தார்கள்.\nநபி (ஸல்) அவர்கள் (தபூக்கிலிருந்து) திரும்பி வந்து கொண்டிருக்கிறார்கள் என்ற செய்தி எனக்கு எட்டியபோது கவலை என் மனதில் (குடி) புகுந்தது. (அல்லாஹ்வின் தூதரிடம் சாக்குப் போக்குச் சொல்வதற்காக) பொய்யான காரணங்களை நான் யோசிக்கத் தொடங்கினேன். \"நாளை நபியவர்களின் கோபத்திலிருந்து நான் எப்படி தப்புவேன்?\" என்று எனக்கு நானே கேட்டுக் கொண்டேன். மேலும், அதற்காக நான் என் குடும்பத்தாரில் கருத்துள்ள ஒவ்வொருவரிடமும் (ஆலோசனை) உதவி தேடினேன்.\nஆனால், அல்லாஹ்வின் தூதர் (ஸல்) அவர்கள் (மதீனாவை) நெருங்கி வந்து விட்டார்கள் என்று (செய்தி) சொல்லப்பட்ட போது (நான் புனைந்து வைத்திருந்த) பொய்மை என் மனத்தை விட்டு விலகி விட்டது. \"பொய்யான காரணம் எதையும் சொல்லி நபி (ஸல்) அவர்களிடமிருந்து ஒருபோதும் தப்பித்துக் கொள்ள முடியாது (அல்லாஹ் எல்லாவற்றையும் அறிந்தவன். அவன் தன் தூதருக்கு உண்மை நிலவரத்தைத் தெரிவித்துவிடுவான்)' என்று உணர்ந்து, நபி (ஸல்) அவர்களிடம் உண்மையைச் சொல்லி விட முடிவு செய்தேன். அல்லாஹ்வின் தூதர் (ஸல்) அவர்கள் காலை நேரத்தில் (மதீனாவிற்கு) வருகை புரிந்தார்கள்.\n(பொதுவாக) அல்லாஹ்வின் தூதர் (ஸல்) அவர்கள் ஒரு பயணத்திலிருந்து திரும்பி வந்தால் முதலில் பள்ளிவாசலுக்குச் சென்று அங்கு இரண்டு ரக்அத்கள் தொழுத பின் மக்களைச் சந்திப்பதற்காக (அங்கு) அமர்ந்து கொள்வது அவர்களின் வழக்கம்.\n(வழக்கம் போல்) அவர்கள் செய்த போது, (தபூக் போரில் கலந்து கொள்ளச் செல்லாமல்) பின் தங்கிவிட்டவர்கள் அவர்களிடம் வந்து, அவர்களுக்கு முன்னால் சத்தியமிட்டு (தாம் போருக்கு வராமல் போனதற்கு) சாக்குப் போக்கு கூறத் தொடங்கினர். அவர்கள் எண்பதுக்கும் மேற்பட்ட நபர்களாக இருந்தனர். அல்லாஹ்வின் தூதர் (ஸல்) அவர்கள், அவர்களின் வெளிப்படையான காரணங்களை ஏற்றுக் கொண்டு அவர்களிடம் உறுதிப் பிரமாணம் செய்து கொடுத்தார்கள். அவர்களுக்காகப் பாவமன்னிப்பும் தேடினார்கள். அவர்களின் அந்தரங்கத்தை அல்லாஹ்விடம் ஒப்படைத்துவிட்டார்கள்.\nஅப்போது, நான் அல்லாஹ்வின் தூதர் (ஸல்) அவர்களிடம் வந்தேன். அவர்களுக்கு நான் சலாம் சொன்னபோது கோபத்திலிருப்பவர் எவ்வாறு புன்னகைப்பாரோ அது போலப் புன்னகைத்தார்கள். பிறகு, \"வாருங்கள்\" என்று கூறினார்கள். உடனே, நான் அவர்களிடம் (சில எட்டுக்கள் வைத்து) நடந்து சென்று அவர்களின் முன்னிலையில் அமர்ந்து கொண்டேன்.\nஅப்போது அவர்கள் என்னிடம் \"(போரில்) நீங்கள் ஏன் கலந்து கொள்ளவில்லை. நீங்கள் (போருக்காக) வாகனம் வாங்கி வைத்துக் கொண்டிருக்கவில்லையா?\" என்று கேட்டார்கள்.\nஅதற்கு நான், \"ஆம், (வாங்கி வைத்திருந்தேன்) அல்லாஹ்வின்மீது ஆணையாக! தாங்கள் அல்லாத (வேறு எவரேனும் ஓர்) உலகாதாய வாதிக்கு அருகில் நான் அமர்ந்து கொண்டிருந்தால் ஏதாவது (பொய்யான) சாக்கு போக்குச் சொல்லி (அவரது) கோபத்திலிருந்து தப்பித்துக் கொள்ள உடனடியாக வழி கண்டிருப்பேன். (எவராலும் வெல்ல முடியாத) வாதத் திறன் எனக்கு வழங்கப்பட்டுள்ளது. ஆயினும், அல்லாஹ்வின்மீது ஆணையாக! தங்களிடம் ஏதாவது பொய்யைச் சொல்லி இன்று உங்களை நான் என்னைக் குறித்துத் திருப்தியடையச் செய்து விட்டாலும், அல்லாஹ் வெகுவிரையில் (உண்மை நிலவரத்தை தங்களுக்குத் தெரியப்படுத்தி) என் மீது தங்களுக்கு கடுங்கோபம் கொள்ளச் செய்து விடுவான் என்பதை நான் நன்கு அறிந்துள்ளேன். (அதே சமயம்) தங்களிடம் நான் உண்மையைச் சொல்லி விட்டால் (தற்சமயம்) அது தொடர்பாக என் மீது தாங்கள் வருத்தப் படுவீர்கள். ஆயினும், அது விஷயத்தில் அல்லாஹ்வின் மன்னிப்பை நான் எதிர்பார்க்கிறேன். இல்லை, அல்லாஹ்வின்மீது ஆணையாக! (நான் போரில் கலந்து கொள்ளாததற்கு) என்னிடம் எந்தக் காரணமும் இல்லை. அல்லாஹ்வின்மீது ஆணையாக! தங்களை விட்டும் நான் பின்தங்கி விட்ட அந்த நேரத்தில் எனக்கு இருந்த உடல் பலமும் வசதி வாய்ப்பும் அதற்கு முன் ஒரு போதும் எனக்கு இருந்ததில்லை\" என்று கூறினேன்.\nஅப்போது அல்லாஹ்வின் தூதர் (ஸல்) அவர்கள், \"இவர் உண்மை சொல்லிவிட்டார்\" (என்று கூறிவிட்டு என்னை நோக்கி) சரி! எழுந்து செல்லுங்கள். உங்கள் விஷயத்தில் அல்லாஹ்வே தீர்ப்பளிப்பான்\" என்று கூறினார்கள். உடனே நான் எழுந்து சென்றேன்.\nபனூ சலிமா குலத்தைச் சேர்ந்த சிலர் என்னைப் பின் தொடர்ந்து ஓடி வந்து, \"அல்லாஹ்வின்மீது ஆணையாக! இதற்கு முன்னால் எந்தப் பாவத்தையும் நீங்கள் செய்ததாக நாங்கள் அறிந்ததில்லை. (போரில்) கலந்து கொள்ளாத(மற்ற)வர்கள் சொன்ன அதே (பொய்க்) காரணத்தை அல்லாஹ்வின் தூதர் (ஸல்) அவர்களிடம் சொல்வதற்குக் கூட உங்களால் இயலாமற் போய்விட்டதே! நீங்கள் செய்த பாவத்திற்கு அல்லாஹ்வின் தூதர் (ஸல்) அவர்கள் கேட்கும் பாவ மன்னிப்பே உங்களுக்குப் போதுமானதாய் இருந்திருக்குமே!\" என்று சொன்னார்கள்.\nஅல்லாஹ்வின்மீது ஆணையாக! பனூ சலிமா குலத்தினர் என்னைக் கடுமையாக ஏசிக் கொண்டேயிருந்தனர். எந்த அளவிற்கு என்றால், நான் (அல்லாஹ்வின் தூதரிடம்) திரும்பிச் சென்று (இதற்கு முன்) நான் சொன்னது பொய் என்று (கூறி, போரில் கலந்து கொள்ளாததற்கு ஏதாவது பொய்க் காரணத்தைச்) சொல்லிவிடலாமா என்று நான் நினைத்தேன்.\nபிறகு நான் பனூ சலிமா குலத்தாரை நோக்கி, \"(தீர்ப்பு தள்ளி வைக்கப்பட்ட) இந்த நிலையை என்னுடன் வேறு யாரேனும் சந்தித்திருக்கின்றார்களா?\" என்று கேட்டேன். அதற்கவர்கள், \"ஆம், இரண்டு பேர் நீங்கள் சொன்னதைப் போலவே (உண்மையான காரணத்தை நபியவர்களிடம்) சொன்னார்கள். உங்களுக்குச் சொல்லப்பட்டது தான் அப்போது அவர்கள் இருவருக்கும் (பதிலாகச்) சொல்லப்பட்டது\" என்று கூறினார்கள். உடனே நான், \"அவர்கள் இருவரும் யார்?\" என்று கேட்டேன். அதற்கு அவர்கள், \"முராரா பின் ரபீஉ அல் அம்ரீ அவர்களும், ஹிலால் பின் உமய்யா அல் வாக்கிஃபீ அவர்களும்\" என்று பத்ருப் போரில் கலந்து கொண்ட இரண்டு நல்ல மனிதர்களின் பெயர்களை என்னிடம் கூறினர். அவர்கள் இருவராலும் (எனக்கு) ஆறுதல் கிடைத்தது. அவர்கள் இருவரின் பெயர்களையும் பனூ சலிமா குலத்தார் என்னிடம் சொன்னவுடன் நான் (என் இல்லத்திற்குச்) சென்றுவிட்டேன்.\nஅல்லாஹ்வின் தூதர் (ஸல்) அவர்கள் அந்தப் போரில் கலந்து கொள்ளாதவர்களில் எங்கள் மூவரிடம் மட்டும் (யாரும்) பேசக் கூடாதென முஸ்லிம்களுக்குத் தடை விதித்து விட்டார்கள். எனவே, மக்கள் எங்களைத் தவிர்த்தனர். மேலும், அவர்கள் (முற்றிலும்) எங்கள் விஷயத்தில் மாறிப் போய்விட்டனர். (வெறுத்துப் போனதால்) என் விஷயத்தில் இப்புவியே மாறிவிட்டது போலவும் அது எனக்கு அன்னியமானது போலவும் நான் கருதினேன். இதே நிலையில் நாங்கள் ஐம்பது நாட்கள் இருந்தோம்.\nஎனது இரு சகாக்களும் (முராராவும், ஹிலாலும்) செயலிழந்து போய்த் தம் இல்லங்களிலேயே அமர்ந்து கொண்டு அழுது கொண்டிருந்தனர். ஆனால் நான், மக்களிடையே (உடல்) பலம் மிக்கவனாகவும் (மன) வலிமை படைத்தவனாகவும் இருந்தேன். எனவே, நான் (வீட்டைவிட்டு) வெளியேறி முஸ்லிம்களுடன் (ஐங்காலத்) தொழுகையில் கலந்து கொண்டும், கடை வீதிகளில் சுற்றிக் கொண்டுமிருந்தேன். என்னிடம் எவரும் பேசமாட்டார்கள்.\nநான் அல்லாஹ்வின் தூதர் (ஸல்) அவர்களிடம் செல்வேன். தொழுகையை முடித்துக் கொண்டு அவர்கள் அமர்ந்திரக்கும் போது சலாம் கூறுவேன். எனக்கு பதில் சலாம் சொல்வதற்காக அவர்கள், தம் உதடுகளை அசைக்கிறார்களா இல்லையா என்று எனக்கு நானே கேட்டுக் கொள்வேன். பிறகு, அவர்களுக்கு அருகிலேயே (கூடுதலான) தொழுகைகளை நிறைவேற்றுவேன். அப்போது (என்னை நபி (ஸல்) அவர்கள் பார்க்கிறார்களா என்று) ஓரக் கண்ணால் இரகசியமாகப் பார்ப்பேன். நான் என் தொழுகையில் ஈடுபட்டவுடன் அவர்கள் என்னைக் கவனிப்பதும், அவர்கள் பக்கம் நான் திரும்பியதும் அவர்கள் என்னிடமிருந்து முகத்தைக் திருப்பிக் கொள்வதுமாக இருந்தார்கள்.\nமக்களின் புறக்கணிப்பு நீடித்துக் கொண்டே சென்றபோது, நான் நடந்து போய் அபூ கத்தாதா (ரலி) அவர்களின் தோட்டத்தின் மதிற் சுவர் மீதேறினேன். அவர் என் தந்தையின் சகோதரர் புதல்வரும், மக்களில் எனக்கு மிகவும் பிரியமானவரும் ஆவார். அவருக்கு நான் சலாம் சொன்னேன். அல்லாஹ்வின் மீது ஆணையாக! அவர் எனக்குப் பதில் சலாம் சொல்லவில்லை.\nஉடனே நான், \"அபூ கத்தாதா! அல்லாஹ்வை முன் வைத்து உன்னிடம் கேட்கிறேன். அல்லாஹ்வையும் அவனுடைய தூதரையும் நான் நேசிக்கிறேன் என்று நீ அறிவாயா?\" என்று கேட்டேன். அதற்கு அவர் (பதிலேதும் கூறாமல்) மௌனமாயிருந்தார். பிறகு மீண்டும் அவரிடம் அல்லாஹ்வை முன்வைத்து (முன்பு போலவே) கேட்டேன். அப்போதும் அவர் மௌனமாகவேயிருந்தார். (மூன்றாம் முறையாக) மீண்டும் அவரிடம் நான் அல்லாஹ்வை முன்வைத்துக் கேட்டேன். அப்போது அவர், \"அல்லாஹ்வும் அவனுடைய தூதருமே நன்கறிந்தவர்கள்\" என்று (மட்டும்) பதிலளித்தார். அப்போது என் இரு கண்களும் (கண்ணீரைப்) பொழிந்தன. பிறகு நான் திரும்பி வந்து அந்தச் சுவரில் ஏறி (வெளியேறி)னேன்.\n(நிலைமை இவ்வாறு நீடித்துக் கொண்டிருக்க) ஒருநாள் மதீனாவின் கடைத்தெருவில் நடந்து சென்று கொண்டிருந்தேன். அப்போது மதீனாவிற்கு உணவு தானிய விற்பனைக்காக வந்திருந்த ஷாம் நாட்டு விவசாயிகளில் ஒருவர், \"கஅப் பின் மாலிக்கை எனக்கு அறிவித்துத் தருவது யார்?\" என்று (என்னைக் குறித்து) விசாரித்துக் கொண்டிருந்தார். மக்கள் (என்னை நோக்கி) அவரிடம் சைகை செய்யலாயினர். உடனே அவர் என்னிடம் வந்து, 'ஃகஸ்ஸான்' நாட்டின் அரசனிடமிருந்து (எனக்கு எழுதப்பட்டிருந்த) கடிதமொன்றைத் தந்தார். அதில் பின்வருமாறு எழுதப்பட்டிருந்தது:\n\"நிற்க! உங்கள் தோழர் (முஹம்மது) உங்களைப் புறக்கணித்து (ஒதுக்கி) விட்டார் என்று எனக்குச் செய்தி எட்டியது. உங்களை இழிவு செய்து (உங்கள் உரிமைகள்) வீணடிக்கப்படும் நாட்டில் நீங்கள் நீடிக்க வேண்டுமென்ற அவசியத்தை உங்களுக்கு அல்லாஹ் ஏற்படுத்தவில்லை. எனவே, எங்களிடம் வந்து விடுங்கள். நாங்கள் உங்களிடம் நேசம் காட்டுகிறோம்\"\nஇதை நான் படித்தபோது, \"இது இன்னொரு சோதனையாயிற்றே!\" என்று (என் மனத்திற்குள்) கூறிக் கொண்டு அதை எடுத்துச் சென்று (ரொட்டி சுடும்) அடுப்பிலிட்டு எரித்து விட்டேன்.\nஐம்பது நாட்களில் நாற்பது நாட்கள் கழிந்தபோது, அல்லாஹ்வின் தூதர் (ஸல்) அவர்களுடைய ஒரு தூதர் என்னிடம் வந்து, \"அல்லாஹ்வின் தூதர் (ஸல்) அவர்கள், நீங்கள் உங்கள் மனைவியை விட்டும் விலகி விட வேண்டுமென்று உத்தரவிடுகிறார்கள்\" என்று கூறினார்.\nஅதற்கு நான், \"அவளை நான் மணவிலக்குச் செய்துவிடவா? அல்லது நான் என்ன செய்ய வேண்டும்?\" என்று கேட்டேன். அவர், \"இல்லை. (மணவிலக்கு செய்ய வேண்டாம்.) அவரை விட்டு நீங்கள் விலகிவிட வேண்டும். அவரை நெருங்கக் கூடாது (இதுவே இறைத் தூதர் உத்தரவு)\" என்று கூறினார்.இதைப் போன்றே என் இரு சகாக்களுக்கும் (நபி (ஸல்) அவர்கள் உத்தரவு) அனுப்பியிருந்தார்கள். ஆகவே, நான் என் மனையியிடம், \"உன் குடும்பத்தாரிடம் சென்று, இது விஷயத்தில் அல்லாஹ் தீர்ப்பளிக்கும் வரையில் அவர்களிடத்திலேயே இருந்து வா!\" என்று சொன்னேன்.\n(என் சகா) ஹிலால் பின் உமய்யா (ரலி) அவர்களின் மனைவி அல்லாஹ்வின் தூதர் (ஸல்) அவர்களிடம் வந்து, \"(என் கணவர்) ஹிலால் பின் உமய்யா செயல்பட முடியாத வயோதிகர். அவரிடம் ஊழியர் யாருமில்லை. நானே (தொடர்ந்து) அவருக்கு ஊழியம் செய்வதைத் தாங்கள் வெறுப்பீர்களா?\" என்று கேட்டார். அல்லாஹ்வின் தூதர் (ஸல்) அவர்கள், \"இல்லை, ஆயினும், அவர் உன்னை (உடலுறவு கொள்ள) நெருங்க வேண்டாம்\" என்று சொன்னார்கள். அதற்கு ஹிலால் அவர்களின் மனைவி, \"அல்லாஹ்வின்மீது ஆணையாக! அவருடைய விஷயத்தில் இந்த நிகழ்ச்சி நடைபெற்றதிலிருந்து இந்த நாள் வரையில் அழுது கொண்டேயிருக்கிறார்\" என்று (அல்லாஹ்வின் தூதரிடம்) கூறினார்.\nகஅப் (ரலி) அவர்கள் கூறுகிறார்கள் :\nஎன் வீட்டாரில் ஒருவர், \"தம் கணவருக்குப் பணிவிடை புரிய ஹிலால் பின் உமய்யா அவர்களின் மனைவியை அனுமதித்தது போல், உங்கள் மனைவியை (உங்களுக்குப் பணிவிடை புரிய) அனுமதிக்கும்படி அல்லாஹ்வின் தூதர் (ஸல்) அவர்களிடம் கேட்டால் (நன்றாயிருக்குமே)\" என்று கூறினார்.\nஅதற்கு நான், அல்லாஹ்வின்மீது ஆணையாக! என் மனைவி விஷயத்தில் அல்லாஹ்வின் தூதர் (ஸல்) அவர்களிடம் நான் அனுமதி கேட்க மாட்டேன். என் மனைவி விஷயத்தில் நான் அனுமதி கோரும்போது அல்லாஹ்வின் தூதர் (ஸல்) அவர்கள் என்ன (பதில்) சொல்வார்கள் என்று எனக்குத் தெரியவில்லை. நானோ இளைஞனாக இருக்கிறேன். (ஹிலால் வயோதிகர். அதனால் அவருக்கு அல்லாஹ்வின் தூதர் (ஸல்) அவர்கள் சலுகை காட்டியிருக்கலாம்) என்று மறுத்து விட்டேன்.\nஅதற்குப் பின் பத்து நாட்கள் (இவ்வாறே) இருந்தேன். எங்களிடம் பேசக் கூடாதென அல்லாஹ்வின் தூதர் (ஸல்) அவர்கள் தடைவிதித்த நாளிலிருந்து ஐம்பது நாட்கள் எங்களுக்குப் பூர்த்தியாயின. நான் ஐம்பதாம் நாளின் ஃபஜ்ரு தொழுகையை எங்கள் வீடுகளில் ஒன்றின் மாடியில் நிறைவேற்றிவிட்டு அல்லாஹ் (எங்கள் மூவரையும் குறித்து 9:118 வசனத்தில்) குறிப்பிட்ட நிலையில் அமர்ந்திருந்தேன்.\n(அதாவது) பூமி இத்தனை விரிவாய் இருந்தும் என்னைப் பொறுத்த வரையில் அது குறுகி, நான் உயிர் வாழ்வதே மிகக் கஷ்டமாயிருந்தது அப்போது, பொது அறிவிப்பு செய்பவர் ஒருவர் சல்உ மலை மீதேறி உரத்த குரலில், கஅப் பின் மாலிக்கே! நற் செய்தி பெற்றுக் கொள்க! என்று கூறினார். உடனே நான் சஜ்தாவில் விழுந்தேன். சந்தோஷம் வந்து விட்டது என்று நான் அறிந்து கொண்டேன்.\nஅல்லாஹ்வின் தூதர் (ஸல்) அவர்கள் ஃபஜ்ர் தொழுது கொண்டிருந்த போது (வஹீ அறிவிக்கப்பட்டு) எங்களை அல்லாஹ் மன்னித்து விட்டான் என்று அறிவித்து விட்டார்கள் என விளங்கிக் கொண்டேன். எங்களுக்கு நல்வாழ்த்துச் சொல்ல மக்கள் வரலாயினர். என் இரு சகாக்களை நோக்கி நற்செய்தி சொல்பவர்கள் சென்றனர். என்னை நோக்கி ஒருவர் குதிரையில் விரைந்து வந்தார்.\nஅஸ்லம் குலத்தைச் சேர்ந்த ஒருவர் ஓடிச் சென்று மலைமீது ஏறிக் கொண்டார். (மேலும் உரத்த குரலில் எனக்கு நற்செய்தி சொன்னார்) மேலும், (மலை மீதிருந்து வந்த) அந்தக் குரல் அக்குதிரையை விட வேகமாக வந்து சேர்ந்தது. எவரது குரலை (மலை மீதிருந்து) கேட்டேனோ அவர் என்னிடம் நற்செய்தி சொல்ல (நேரடியாக) வந்தபோது நான் என் இரு ஆடைகளையும் கழற்றி அவர் சொன்ன நற்செய்திக்குப் பகரமாக (பரிசாக) அவருக்கு அணிவித்தேன்.\nஅல்லாஹ்வின் மீது ஆணையாக! (ஆடைகளில்) அந்த இரண்டைத் தவிர வேறெதுவும் அப்போது எனக்குச் சொந்தமானதாக இருக்கவில்லை. (வேறு) இரண்டு ஆடைகளை (அபூகத்தாதா அவர்களிடமிருந்து) இரவல் வாங்கி நான் அணிந்து கொண்டு, அல்லாஹ்வின் தூதர் (ஸல்) அவர்களை நோக்கி நடந்தேன். அப்போது (வழியில்) மக்கள் கூட்டங் கூட்டமாக வந்து என்னைச் சந்தித்து, எனக்குப் பாவமன்னிப்பு கிடைத்ததால், \"அல்லாஹ் உங்கள் பாவத்தை மன்னித்து விட்டதற்காக உங்களுக்கு வாழ்த்துச் சொல்கிறோம்' என்று கூறலாயினர்.\nநான் (மஸ்ஜிதுந் நபவீ) பள்ளிவாசலுக்குள் நுழைந்தேன். அங்கு தம்மைச் சுற்றிலும் மக்களிருக்க, அல்லாஹ்வின் தூதர் (ஸல்) அவர்கள் அமர்ந்திருந்தார்கள். அப்போது என்னை நோக்கி தல்ஹா பின் உபைதில்லாஹ் (ரலி) அவர்கள் எழுந்தோடி வந்து எனக்குக் கைலாகு கொடுத்து என்னை வாழ்த்தவும் செய்தார்கள். அல்லாஹ்வின் மீது ஆணையாக! முஹாஜிர்களில் அவர்களைத் தவிர வேறெவரும் என்னை நோக்கி (வருவதற்காக) எழவில்லை. தல்ஹா (ரலி) அவர்களின் இந்த அன்பை நான் ஒரு போதும் மறக்க மாட்டேன்.\nநான் அல்லாஹ்வின் தூதர் (ஸல்) அவர்களுக்கு சலாம் சொன்னபோது, சந்தோஷத்தினால் அவர்கள் தம் முகம் மின்னிக் கொண்டிருக்க, அல்லாஹ்வின் தூதர் (ஸல்) அவர்கள், \"உன்னை உன் தாய் பெற்றெடுத்தது முதல் உன்னைக் கடந்து சென்ற நாட்களில் மிகச் சிறந்த நாளான இன்று உனக்கு (பாவ மன்னிப்பு கிடைத்த) நற் செய்தி கூறுகிறேன்\" என்று கூறினார்கள்.\nநான், \"அல்லாஹ்வின் தூதரே! (இந்த நற்செய்தியைத்) தாங்களே தங்கள் தரப்பிலிருந்து தெரிவிக்கிறீர்களா? அல்லது அல்லாஹ்வின் தரப்பிலிருந்து (வந்த வேத அறிவிப்பின் அடிப்படையில்) தெரிவிக்கிறீர்களா?\" என்று கேட்டேன். அவர்கள், \"இல்லை. (என் தரப்பிலிருந்து நான் இதைத் தெரிவிக்கவில்லை.) அல்லாஹ்வின் தரப்பிலிருந்து (வந்துள்ள வேத அறிவிப்பின் அடிப்படையில்) தான் தெரிவிக்கிறேன்\" என்று சொன்னார்கள்.\nஅல்லாஹ்வின் தூதர் (ஸல்) அவர்களுக்கு (ஏதாவது) சந்தோஷம் ஏற்படும் போது அவர்களது முகம் சந்திரனின் ஒரு துண்டு போல் ஆகி பிரகாசிக்கும். அவர்களது முகத்தின் பிரகாசத்தை வைத்து அவர்களது சந்தோஷத்தை நாங்கள் அறிந்து கொள்வோம்.\nஅல்லாஹ்வின் தூதர் (ஸல்) அவர்களுக்கு முன்னால் நான் அமர்ந்து கொண்டபோது, \"அல்லாஹ்வின் தூதரே! எனது பாவம் மன்னிக்கப்பட்டதற்காக என் செல்வம் அனைத்தையும் அல்லாஹ்வுக்கும் அவனுடைய தூதருக்கும் (அவர்கள் விரும்பும் வழியில் செலவிட்டுக் கொள்வதற்காக) தர்மமாக அளித்து விடுகிறேன்\" என்று சொன்னேன். அல்லாஹ்வின் தூதர் (ஸல்) அவர்கள், \"உங்கள் செல்வத்தில் சிறிதளவை உங்களுக்காக வைத்துக்கொள்ளுங்கள். அதுவே உங்களுக்கு நல்லது\" என்று கூறினார்கள்.\n\"கைபர் போரில் எனக்குக் கிடைத்த பங்கை நான் (எனக்காக) வைத்துக் கொள்கிறேன். அல்லாஹ்வின் தூதரே! உண்மை பேசிய காரணத்தினால்தான் அல்லாஹ் என்னைக் காப்பாற்றினான். (உண்மைக்குக் கிடைத்த பரிசாக) என் பாவம் மன்னிக்கப்பட்டதையடுத்து நான் உயிரோடு வாழும் வரையில் உண்மையைத் தவிர வேறெதையும் பேச மாட்டேன்\" என்று கூறினேன்.\nஆகவே, அல்லாஹ்வின்மீது ஆணையாக! நான் இந்த வார்த்தையை அல்லாஹ்வின் தூதர் (ஸல்) அவர்களிடம் கூறிய நாளிலிருந்து உண்மை பேசியதற்காக எனக்கு அல்லாஹ் அருள் புரிந்தது போன்று வேறெந்த முஸ்லிமுக்கும் அல்லாஹ் அருள்புரிந்ததாக நான் அறியவில்லை. இந்த உறுதிமொழியை அல்லாஹ்வின் தூதர் (ஸல்) அவர்களிடம் நான் சொன்ன நாளிலிருந்து எனது இந்த நாள் வரை நான் பொய்யை நினைத்துக் கூட பார்த்ததில்லை. நான் (உயிரோடு) எஞ்சியிருக்கும் காலத்திலும் அல்லாஹ் என்னைப் (பொய் சொல்லாமல்) பாதுகாப்பான் என்று நான் உறுதியாக நம்புகிறேன்.\nமேலும், தன் தூதர் (ஸல்) அவர்களுக்கு  அல்லாஹ்,\n\"இந்த நபியையும், முஹாஜிர்களையும், அன்சாரிகளையும் அல்லாஹ் மன்னித்தான். அவர்களில் ஒரு பிரிவினரின் உள்ளங்கள் தடுமாற முற்பட்ட பின்னரும் அவர்கள் சிரமமான காலத்தில் அவரைப் பின்பற்றினர். பின்னர் அவர்களை மன்னித்தான். அவர்கள் மீது அவன் கருணையுள்ளவன், நிகரிலா அன்பாளன். (தீர்ப்பு) ஒத்தி வைக்கப்பட்ட மூவரையும் (அல்லாஹ் மன்னித்தான்.) இப்பூமி பரந்து விரிந்ததாக  இருந்தும் அது அவர்களுக்கு நெருக்கடியானது. அவர்களின் உள்ளங்களும் அவர்களுக்கு நெருக்கடியானது. 'அல்லாஹ்விடமிருந்து பாதுகாக்குமிடம் அவனிடமே தவிர வேறில்லை' என அவர்கள் அறிந்து கொண்டனர். பின்னர் அவர்கள் திருந்துவதற்காக அவர்களை மன்னித்தான். அல்லாஹ் மன்னிப்புமிக்கவன். நிகரிலா அன்பாளன். இறைநம்பிக்கை கொண்டோரே! நீங்கள் அல்லாஹ்வை அஞ்சிக் கொள்ளுங்கள்; உண்மையாளர்களுடன் ஆகிவிடுங்கள்!'' எனும் (9:117-119) வசனங்களை அருளினான்.\nஆகவே, அல்லாஹ்வின்மீது ஆணையாக! அல்லாஹ் எனக்கு இஸ்லாத்திற்கு வழிகாட்டிய பின், தன் தூதர் (ஸல்) அவர்களிடம் என்னை உண்மை பேசச் செய்து உதவியது போல் வேறெந்த உதவியையும் நான் மிகப் பெரியதாக ஒருபோதும் கருதவில்லை. நான் அவர்களிடம் பொய் பேசியிருந்தால், (போருக்குச் செல்லாமல்) பொய் சொன்னவர்(களான நயவஞ்சகர்)கள் அழிந்து போனதுபோல நானும் அழிந்திருப்பேன். ஏனெனில், இறைவன் வேத அறிவிப்பு (வஹீ) அருளியபோது யாருக்கும் சொல்லாத கடுமையான சொற்களைப் பொய் சொன்னவர்கள் குறித்து அருளினான். \"நீங்கள் அவர்களிடம் திரும்பி வரும்போது, நீங்கள் அவர்களைக் கண்டுகொள்ளாமல் இருப்பதற்காக உங்களிடம் அல்லாஹ்வின்மீது சத்தியம் செய்வார்கள். எனவே அவர்களைக் கண்டுகொள்ளாமல் விட்டுவிடுங்கள்! அவர்கள் அசுத்தமானவர்கள். அவர்களின் தங்குமிடம் நரகம். (இது) அவர்கள் செய்து கொண்டிருந்ததற்கான கூலியாகும். நீங்கள் அவர்களைப் பொருந்திக் கொள்வதற்காக உங்களிடம் சத்தியம் செய்கின்றனர். நீங்கள் அவர்களைப் பொருந்திக் கொண்டாலும் பாவிகளான இக்கூட்டத்தை அல்லாஹ் பொருந்திக் கொள்ள மாட்டான்\" (9:95, 96) என்று அல்லாஹ் கூறினான்.\nகுறிப்பாக எங்கள் மூவரின் விவகாரம் மட்டும் தள்ளி வைக்கப்பட்டிருந்தது. அல்லாஹ்வின் தூதர் (ஸல்) அவர்களுக்கு முன்னால் (பொய்) சத்தியம் செய்தவர்களை ஏற்றுக் கொண்டு அவர்களிடமும் உறுதிப் பிரமாணம் பெற்று அவர்களுக்காக பாவ மன்னிப்பும் தேடினார்கள். (எங்களது) அந்த விவகாரத்தில் அல்லாஹ்வே தீர்ப்பளிக்கும்வரையில் அல்லாஹ்வின் தூதர் (ஸல்) அவர்கள் விவகாரத்தைத் தள்ளிப் போட்டு வந்தார்கள்.\nஇதனால் தான் (9:118 வசனத்தில்) அல்லாஹ் எங்களைக் குறித்து, \"போருக்குச் செல்லாமல் பின்தங்கி விட்ட மூவர்\" என்று (போரைக் குறிப்பிட்டுக்) கூறவில்லை. (மாறாக, \"(தீர்ப்பு) ஒத்தி வைக்கப்பட்ட மூவர்\" என்று பொதுவாகவே குறிப்பிட்டுள்ளான்.) \"நபி (ஸல்) அவர்கள், தம்மிடம் பொய்யான சாக்குப் போக்கு கூறியவர்களின் காரணங்களை உடனுக்குடன் ஏற்றுக் கொண்டது போலல்லாமல் எங்கள் விவகாரத்தை அல்லாஹ் தள்ளிப் போட்டு வந்தான்\" என்பதே அதன் கருத்தாகும்.\n\nஅறிவிப்பவர்: கஅப் பின் மாலிக் (ரலி), நூல்கள்: புகாரி (4418), முஸ்லிம் (5346)"},
{"index": "246", "header": "தீயவற்றைக் கேட்டுப் பிரார்த்திக்கக் கூடாது", "content": "(இவ்வுலகின்) நல்லவற்றுக்கு மனிதர்கள் அவசரப்படுவது போல், அவர்களுக்குத் தீங்கிழைக்க அல்லாஹ் அவசரம் காட்டினால் அவர்களின் தவணைக் காலம் அவர்களுக்கு முடிக்கப்பட்டிருக்கும். எனினும் நம்மைச் சந்திப்பதை நம்பாதோரை, அவர்களின் வரம்புமீறலிலேயே தடுமாறும்படி விட்டு விடுகிறோம். (10:11)\nமனிதன் நல்லவற்றைக் கேட்டு பிரார்த்திப்பதைப் போல் தீயவற்றைக் கேட்டும் பிரார்த்திக்கின்றான். ஆனால் அவன் தீயவற்றைக் கேட்டுப் பிரார்த்திக்கும் போது அல்லாஹ் அவர்களின் பிரார்த்தனையை ஏற்றுக் கொள்வதில்லை. இது மனிதர்களின்மீது அல்லாஹ் கொண்டுள்ள கருணையாகும். எனினும் சில நேரங்களில் நாம் நமக்கு எதிராகச் செய்யும் பிரார்த்தனைகளை அல்லாஹ் ஏற்றுக் கொள்ளக் கூடும். எனவே அதுபோன்ற பிரார்த்தனைகளை நாம் தவிர்த்துக் கொள்ள வேண்டும்.\n\"நீங்கள் உங்களுக்கெதிராகவோ உங்கள் குழந்தைகளுக்கெதிராகவோ உங்கள் செல்வங்களுக்கெதிராகவோ பிரார்த்திக்காதீர்கள். அல்லாஹ்விடம் கேட்டது கொடுக்கப்படும் நேரமாக அது தற்செயலாக அமைந்துவிட்டால், உங்கள் பிரார்த்தனையை அவன் ஏற்றுக் கொள்வான் (அது உங்களுக்குப் பாதகமாக அமைந்துவிடும்)\" என்று நபி (ஸல்) அவர்கள் சொன்னார்கள்.\n\nஅறிவிப்பவர்: ஜாபிர் (ரலி), நூல்கள்: முஸ்லிம் (5736), அபூதாவுத் (1309)"},
{"index": "247", "header": "உலக வாழ்க்கை ஓர் சோதனைக் கூடமே!", "content": "நீங்கள் எவ்வாறு செயல்படுகிறீர்கள் என்று நாம் பார்ப்பதற்காக அவர்களுக்குப் பின்னர் உங்களைப் பூமியில் தலைமுறையினராக ஆக்கினோம். (10:14)\nநபி (ஸல்) அவர்கள் கூறினார்கள்:\nஇந்த உலகம் இனிமையானதும், பசுமையானதும் ஆகும். அதில் உங்களை அல்லாஹ் பொறுப்பாளர்களாக ஆக்கி, நீங்கள் எவ்வாறு செயல்படுகிறீர்கள் என்று பார்க்கிறான். ஆகவே, இவ்வுலகத்தின் சோதனையிலிருந்தும், பெண்களின் சோதனையிலிருந்தும் உங்களைக் காத்துக் கொள்ளுங்கள். ஏனெனில், பனூ இஸ்ராயீல் சமுதாயத்தாரிடையே நடைபெற்ற முதல் குழப்பம் பெண்களால்தான் ஏற்பட்டது.\n\nஅறிவிப்பவர்: அபூஸயீத் அல்குத்ரீ (ரலி),\nநூல்கள்: முஸ்லிம் (5292), இப்னுமாஜா (3990), அஹ்மத் (10743)"},
{"index": "248", "header": "நல்லடியார்கள் மறுமையில் இறைவனைக் காண்பார்கள்", "content": "நன்மை செய்வோருக்கு நற்கூலியும் இன்னும் அதிகமும் உண்டு. அவர்களின் முகங்களை இருளோ, இழிவோ சூழ்ந்து விடாது. அவர்கள் சொர்க்கவாசிகள். அவர்கள் அதில் நிரந்தரமாக இருப்பார்கள். (10:26)\n\"அல்லாஹ்வின் தூதரே! நாங்கள் எங்கள் இறைவனைக் காண்போமா?\" என்று மக்கள் வினவினர். அதற்கு நபி (ஸல்) அவர்கள், \"பௌர்ணமி இரவில் கீழே மேகம் சூழாத (வானில்) முழுநிலவைக் காண்பதில் நீங்கள் ஐயம் கொள்வீர்களா?\" என்று கேட்டார்கள். மக்கள், \"இல்லை (ஐயம் கொள்ள மாட்டோம்), அல்லாஹ்வின் தூதரே!\" என்றார்கள். மீண்டும் நபி (ஸல்) அவர்கள், \"கீழே மேகம் சூழாத சூரியனைக் காண்பதில் நீங்கள் ஐயம் கொள்வீர்களா?\" எனக் கேட்டார்கள். அதற்கும் மக்கள், \"இல்லை\" என்று பதிலளித்தனர். அப்போது நபி (ஸல்) அவர்கள், \"இவ்வாறுதான் உறுதியாக நீங்கள் இறைவனைக் காண்பீர்கள்\" என்று கூறினார்கள்.\n\nஅறிவிப்பவர்: அபூஹுரைரா (ரலி), நூல்கள்: புகாரி (806), முஸ்லிம் (299)\n\nநபி (ஸல்) அவர்கள் கூறினார்கள்:\nசொர்க்கவாசிகள் சொர்க்கத்தில் நுழையும்போது (அவர்களிடம்) அல்லாஹ், \"உங்களுக்கு நான் இன்னும் கூடுதலாக ஏதேனும் வழங்க வேண்டுமென நீங்கள் விரும்புகின்றீர்களா?\" என்று கேட்பான். அதற்கு அவர்கள் \"(இறைவா!) நீ எங்கள் முகங்களை வெண்மையாக்க வில்லையா? எங்களை நரகத்திலிருந்து காப்பாற்றி சொர்க்கத்திற்குள் நுழையுமாறு செய்யவில்லையா (இதைவிடக் கூடுதலாக எங்களுக்கு வேறென்ன வேண்டும்)?\" என்று கேட்பார்கள். அப்போது அல்லாஹ், (தன்னைச் சுற்றிலும் இருக்கும்) திரையை விலக்கி (அவர்களுக்குக் காட்சி தந்தி)டுவான். அப்போது தம் இறைவனைக் காண்பதைவிட மிகவும் விருப்பமானது வேறெதுவும் வழங்கப்பட்டிராது.\nஇவ்வாறு நபி (ஸல்) அவர்கள் கூறிவிட்டுப் பிறகு, \"நன்மை செய்வோருக்கு நற்கூலியும் இன்னும் அதிகமும் உண்டு' எனும் இந்த (10:26) வசனத்தையும் ஓதிக் காட்டினார்கள்''\n\nஅறிவிப்பவர்: ஸுஹைப் (ரலி),\nநூல்கள்: முஸ்லிம் (297), திர்மிதீ (2475), இப்னுமாஜா (183), அஹ்மத் (18172)"},
{"index": "249", "header": "ஃபிர்அவ்னும், அவனது படைகளும் மூழ்கடிக்கப்பட்ட நாளே ஆஷூரா", "content": "இஸ்ராயீலின் வழித்தோன்றல்களைக் கடல் கடந்து செல்ல வைத்தோம். அவர்களை ஃபிர்அவ்னும், அவனது படைகளும் வரம்புமீறிப் பகைமையுடன் பின்தொடர்ந்தனர். இறுதியில் அவன் மூழ்கத் தொடங்கியபோது \"இஸ்ராயீலின் வழித்தோன்றல்கள் யார்மீது நம்பிக்கை கொண்டார்களோ அவனைத் தவிர வேறு கடவுள் இல்லை என நானும் நம்பிக்கை கொண்டேன். நான் முஸ்லிம்களில் உள்ளவன்\" என்று கூறினான்.  (10:90)\nநபி (ஸல்) அவர்கள் மதீனா வந்தபோது யூதர்கள் ஆஷூரா நாளில் நோன்பு நோற்றதைக் கண்டார்கள். இது என்ன நாள்? என்று கேட்டார்கள். யூதர்கள், \"இது நல்ல நாள். இஸ்ரவேலர்களை அவர்களின் எதிரிகளிடமிருந்து அல்லாஹ் காப்பாற்றிய நாள்; இதற்காக (இறைத் தூதர்) மூசா (அலை) அவர்கள் நோன்பு நோற்றார்கள்\" என்று கூறினார்கள். நபி (ஸல்) அவர்கள், \"உங்களைவிட மூசாவுக்கு அதிக உரிமை படைத்தவன் நான்\" என்று கூறிவிட்டுத் தாமும் நோன்பு நோற்று, நோன்பு நோற்குமாறு (மக்களுக்கும்) ஆணையிட்டார்கள்.\n\nஅறிவிப்பவர்: இப்னு அப்பாஸ் (ரலி), நூல்கள்: புகாரி (2004), முஸ்லிம் (2082)\n\nஅல்லாஹ்வின் தூதர் (ஸல்) அவர்கள் மதீனா வந்தபோது, யூதர்கள் முஹர்ரம் பத்தாவது நாளில் (ஆஷூரா) நோன்பு நோற்றிருப்பதைக் கண்டார்கள். \"நீங்கள் நோன்பு நோற்றிருக்கும் இது என்ன நாள்?\" என்று கேட்டார்கள். அதற்கு யூதர்கள், \"இது ஒரு மகத்தான நாள்; இந்நாளில்தான் மூசாவையும் அவருடைய சமுதாயத்தாரையும் இறைவன் காப்பாற்றி, ஃபிர்அவ்னையும் அவனுடைய சமுதாயத்தாரையும் (கடலில்) மூழ்கடித்தான். எனவே, மூசா (அலை) அவர்கள் (இறைவனுக்கு) நன்றி தெரிவிக்கும் முகமாக (இந்நாளில்) நோன்பு நோற்றார்கள். ஆகவே, நாங்களும் இந்நாளில் நோன்பு நோற்கிறோம்\" என்று கூறினர். அப்போது அல்லாஹ்வின் தூதர் (ஸல்) அவர்கள், \"உங்களைவிட நாங்களே மூசா (அலை) அவர் களுக்கு மிகவும் உரிமையுடையவர்களும், நெருக்கமானவர்களும் ஆவோம்\" என்று கூறினார்கள். பின்னர், அல்லாஹ்வின் தூதர் (ஸல்) அவர்கள் (அந்நாளில்) தாமும் நோன்பு நோற்று, நோன்பு நோற்குமாறு (மக்களுக்கும்) ஆணையிட்டார்கள்.\n\nஅறிவிப்பவர்: இப்னு அப்பாஸ் (ரலி), நூல்: முஸ்லிம் (2083)"},
{"index": "250", "header": "\"நெஞ்சங்களைத் திருப்பிக் கொள்கின்றனர்\" என்பதன் விளக்கம்", "content": "அறிந்து கொள்ளுங்கள்! அவனிடமிருந்து மறைப்பதற்காக அவர்கள் தமது நெஞ்சங்களைத் திருப்பிக் கொள்கின்றனர். அறிந்து கொள்ளுங்கள்! அவர்கள் தமது ஆடைகளால் போர்த்திக் கொண்டாலும் அவர்கள் மறைப்பதையும், பகிரங்கப்படுத்துவதையும் அவன் அறிகிறான். உள்ளங்களில் உள்ளவற்றை அவன் நன்கறிந்தவன். (11:05)\nஇப்னு அப்பாஸ் (ரலி) அவர்கள் இந்த (11:5ஆவது) வசனத்தை 'அலா இன்னஹும் தஸ்நவ்னீ ஸுதூருஹும்' என ஓத நான் கேட்டேன். அவர்களிடம் அது குறித்து நான் (விளக்கம்) கேட்டதற்கு அவர்கள், \"மக்கள் சிலர், இயற்கைக் கடனை நிறைவேற்றச் சென்று (ஆடையை நீக்கித் தம் பிறவி உறுப்பு) வானத்திற்குத் தெரியும்படி உட்காருவதை எண்ணியும், இவ்வாறே தம் மனைவிமார்களுடன் உறவு கொள்ளும்போது (தம் ஆடையை நீக்கிப் பிறவி உறுப்பு) வானத்திற்குத் தெரிந்து விடுவதை எண்ணியும் வெட்கப்பட்டு (அதை மறைக்க முயன்று தலைகுனிந்து) கொள்வார்கள். அவர்களைக் குறித்தே இந்த வசனம் அருளப்பட்டது\" என்று சொன்னார்கள்.\n\nஅறிவிப்பவர்: முஹம்மத் பின் அப்பாத், நூல்: புகாரி (4681)"},
{"index": "251", "header": "அல்லாஹ்வின் அர்ஷ் தண்ணீரின் மீதிருந்தது", "content": "அவனே வானங்களையும் பூமியையும் ஆறு நாட்களில் படைத்தான். அவனது அர்ஷ் தண்ணீரின் மீது இருந்தது. (11:07)\nநபி (ஸல்) அவர்களிடம் பனூ தமீம் குலத்தைச் சேர்ந்த சிலர் வந்தனர்... அவர்கள், \"அல்லாஹ்வின் தூதரே! நாங்கள் தங்களிடம் இந்த (உலகம் எவ்வாறு படைக்கப்பட்டது என்னும்) விஷயம் குறித்துக் கேட்பதற்காக வந்தோம்\" என்று கூறினார்கள். நபி (ஸல்) அவர்கள், \"(ஆதியில்) அல்லாஹ் (மட்டுமே) இருந்தான். அவனைத் தவிர வேறெந்தப் பொருளும் இருக்கவில்லை. அவனது அர்ஷ் (சிம்மாசனம்) தண்ணீரின் மீதிருந்தது. பிறகு (லவ்ஹுல் மஹ்ஃபூள் எனும்) பாதுகாக்கப்பட்ட பலகையில் அவன் எல்லா விஷயங்களையும் எழுதினான். பின்னர் வானங்கள், பூமியைப் படைத்தான்\" என்று கூறினார்கள்.\n\nஅறிவிப்பவர்: இம்ரான் பின் ஹுஸைன் (ரலி) , நூல்: புகாரி (3191)"},
{"index": "252", "header": "இஸ்லாத்தை ஏற்க மறுக்கும் இஸ்ரவேலர்களின் மறுமை நிலை", "content": "அக்கூட்டத்தாரில் யார் இதை மறுக்கிறாரோ அவருக்கு நரகமே வாக்களிக்கப்பட்ட இடமாகும். (11:17)\nஇவ்வசனத்தில் \"அக்கூட்டத்தார்\" என்பது இஸ்ராயீலின் வழித்தோன்றல்களான யூத, கிறித்தவர்களைக் குறிப்பதாகும்.\nஅல்லாஹ்வின் தூதர் (ஸல்) அவர்கள் கூறினார்கள்:\nமுஹம்மதின் உயிர் யாருடைய கையிலுள்ளதோ அவன்மீது சத்தியமாக! இந்தச் சமுதாயத்திலுள்ள யூதரோ, கிறிஸ்தவரோ யாரேனும் ஒருவர் என்(மார்க்கத்தி)னைப் பற்றிக் கேள்விப்பட்ட பிறகும்கூட நான் கொண்டுவந்த (மார்க்கத்)தை நம்பிக்கை கொள்ளாமல் இறந்து விட்டால், அவர் நரகவாசிகளில் ஒருவராகவே இருப்பார்.\n\nஅறிவிப்பவர்: அபூஹுரைரா (ரலி), நூல்கள்: முஸ்லிம் (240), அஹ்மத் (7856)"},
{"index": "253", "header": "இறைவன்மீது பொய்யுரைப்போருக்கு அல்லாஹ்வின் சாபம் ஏற்படும்", "content": "அல்லாஹ்வின்மீது பொய்யைப் புனைந்து கூறுபவனைவிட மிக அநியாயக்காரன் யார்? அவர்கள் தமது இறைவன் முன்பு நிறுத்தப்படுவார்கள். \"தமது இறைவன்மீது பொய்யுரைத்தவர்கள் இவர்கள்தான்!\" என்று சாட்சியாளர்கள் கூறுவார்கள். அறிந்து கொள்ளுங்கள்! அல்லாஹ்வின் சாபம் அநியாயக்காரர்கள்மீது உள்ளது. (11:18)\nநான் இப்னு உமர் (ரலி) அவர்களுடைய கையைப் பிடித்தபடி அவர்களுடன் சென்று கொண்டிருந்தபோது ஒரு மனிதர் குறுக்கிட்டு, \"(மறுமை நாளில் அல்லாஹ்வுக்கும் அவனது அடியார்களுக்குமிடையே நடைபெறும்) இரகசியப் பேச்சு பற்றி அல்லாஹ்வின் தூதரிடமிருந்து என்ன செவியுற்றீர்கள்?\" என்று கேட்டார். அதற்கு இப்னு உமர் (ரலி) அவர்கள் கூறியதாவது.\nஅல்லாஹு தஆலா முஃமினைத் தன் பக்கம் நெருங்கச் செய்து, அவன்மீது தன் திரையைப் போட்டு அவனை மறைத்து விடுவான். பிறகு அவனை நோக்கி, \"நீ செய்த இன்ன பாவம் உனக்கு நினைவிருக்கிறதா? நீ செய்த இன்ன பாவம் உனக்கு நினைவிருக்கிறதா?' என்று கேட்பான். அதற்கு அவன், \"ஆம், என் இறைவா!\" என்று கூறுவான். (இப்படி ஒவ்வொரு பாவமாக எடுத்துக் கூறி) அவன் (தான் செய்த) எல்லாப் பாவங்களையும் ஒப்புக் கொள்ளச் செய்வான். அந்த முஃமின், 'நாம் இத்தோடு ஒழிந்தோம்' என்று தன்னைப் பற்றிக் கருதிக் கொண்டிருக்கும் போது இறைவன், \"இவற்றையெல்லாம் உலகில் நான் பிறருக்குத் தெரியாமல் மறைத்து வைத்திருந்தேன். இன்று உனக்கு அவற்றை மன்னித்து விடுகிறேன்\" என்று கூறுவான். அப்போது அவனது நற்செயல்களின் பதிவேடு அவனிடம் கொடுக்கப்படும். நிராகரிப்பாளர்களையும், நயவஞ்சகர்களையும் நோக்கி சாட்சியாளர்கள், \"தமது இறைவன்மீது பொய்யுரைத்தவர்கள் இவர்கள்தான்!\" என்று சாட்சியாளர்கள் கூறுவார்கள். அறிந்து கொள்ளுங்கள்! அல்லாஹ்வின் சாபம் அநியாயக்காரர்கள்மீது உள்ளது\"  என்று நபி (ஸல்) அவர்கள் கூற நான் கேட்டிருக்கிறேன்.\n\nஅறிவிப்பவர்: ஸஃப்வான் பின் முஹ்ரிஸ், நூல்கள்: புகாரி (2441), முஸ்லிம்(5345)"},
{"index": "254", "header": "நூஹ் நபி செய்த தவறும், மறுமை நிலையும்", "content": "\"நூஹே! அவன் உமது குடும்பத்தைச் சார்ந்தவன் அல்ல! இ(வ்வாறு பிரார்த்திப்ப)து சிறந்த செயலும் அல்ல! எதுபற்றி உமக்கு அறிவு இல்லையோ அதை நீர் என்னிடம் கேட்க வேண்டாம். நீர் அறியாதவர்களில் ஒருவராகிவிட வேண்டாம் என உமக்கு நான் அறிவுறுத்துகிறேன்\" என்று (இறைவன்) கூறினான் (11:46)\nநபி (ஸல்) அவர்கள் கூறினார்கள்:\nமறுமை நாளில் இறைநம்பிக்கையாளர்கள் ஒன்றுகூடி, \"(நமக்கு ஏற்பட்டுள்ள துன்பங்களிலிருந்து நம்மைக் காக்கும்படி யார் மூலமாவது) நம் இறைவனிடம் நாம் மன்றாடினால் (எவ்வளவு நன்றாயிருக்கும்!)\" என்று (தங்களிடையே) பேசிக் கொள்வார்கள். பிறகு, அவர்கள் ஆதம் (அலை) அவர்களிடம் வந்து, \"நீங்கள் மனிதர்களின் தந்தையாவீர்கள்.   அல்லாஹ், தன் கையால் உங்களைப் படைத்தான். தன்னுடைய வானவர்களை உங்களுக்குச் சிரம் பணியச் செய்தான். மேலும், உங்களுக்கு எல்லாப் பொருள்களின் பெயர்களையும் கற்றுத் தந்தான். எனவே, இந்த(ச் சோதனையான) கட்டத்திலிருந்து எங்களை விடுவிப்பதற்காக உங்களுடைய இறைவனிடத்தில் எங்களுக்காகப் பரிந்துரை செய்யுங்கள்\" என்று சொல்வார்கள். அதற்கு ஆதம் (அலை) அவர்கள், \"(நீங்கள் நினைக்கும்) அந்த நிலையில் நான் இல்லை\" என்று கூறிவிட்டு,  தாம் புரிந்த பாவத்தை நினைத்துப் பார்த்து வெட்கப்படுவார்கள். \"நீங்கள் (நபி) நூஹ் அவர்களிடம் செல்லுங்கள். ஏனென்றால், அவர் (எனக்குப் பின்) பூமியிலுள்ளவர் களுக்கு அல்லாஹ் அனுப்பிவைத்த (முக்கிய) தூதர்களில் முதலாமவர் ஆவார்\" என்று சொல்வார்கள்.\nஉடனே, இறைநம்பிக்கையாளர்கள் நூஹ் (அலை) அவர்களிடம் செல்வார்கள். அப்போது அவரும், \"(நீங்கள் நினைக்கும்) அந்நிலையில் நான் இல்லை\" என்று கூறிவிட்டு, தாம் அறியாத ஒன்றைக் குறித்துத் தம் இறைவனிடத்தில் கேட்டதை நினைத்து வெட்கப்படுவார்கள். பிறகு, நீங்கள் கருணையாளனின் உற்ற நண்பரிடம் இப்ராஹீம் (அலை) அவர்களிடம் செல்லுங்கள்\" என்று சொல்வார்கள். உடனே, இறைநம்பிக்கையாளர்கள் (இப்ராஹீம் -அலை) அவர்களிடம் செல்வார்கள். அப்போது அவர்களும், \"(நீங்கள் நினைக்கும்) அந்நிலையில் நான் இல்லை. அல்லாஹ் உரையாடிய, தவ்ராத்(வேதத்)தையும் அளித்த அடியாரான (நபி) மூசாவிடம் நீங்கள் செல்லுங்கள்\" என்று சொல்வார்கள். உடனே, அவர்கள் மூசா (அலை) அவர்களிடம் செல்வார்கள். அப்போது அவர்கள், \"(நீங்கள் நினைக்கும்) அந்நிலையில் நான் இல்லை\" என்று கூறிவிட்டு, (தம் வாழ்நாளில் ஒருமுறை) எந்த உயிருக்கும் ஈடாக இல்லாமல் ஒரு (மனித) உயிரைக் கொன்றதை நினைவு கூர்ந்து தம் இறைவனுக்கு முன் வெட்கப்படுவார்கள். பிறகு, \"நீங்கள் அல்லாஹ்வின் அடியாரும், அவனுடைய தூதரும், அவனுடைய வார்த்தையும், அவனுடைய ஆவியுமான (நபி) ஈசாவிடம் செல்லுங்கள்\" என்று சொல்வார்கள். (அவ்வாறே அவர்கள் செல்ல,) அப்போது அவர்களும், \"(நீங்கள் நினைக்கும்) அந்நிலையில் நான் இல்லை. நீங்கள் முன்பின் பாவங்கள் மன்னிக்கப்பட்ட அடியாரான முஹம்மத் (ஸல்) அவர்களிடம் செல்லுங்கள்\" என்று சொல்வார்கள்.ஞ்\n\nஅறிவிப்பவர்: அனஸ் (ரலி), நூல்: புகாரி (4476)"},
{"index": "255", "header": "வலிமையான ஆதரவைத் தேடிய லூத் (அலை)", "content": "\"உங்கள் விஷயத்தில் எனக்கு வலிமை இருந்திருக்க வேண்டுமே! அல்லது வலிமையான ஆதரவை நான் பெற்றிருக்க வேண்டுமே!\" என்று அவர் கூறினார்.  (11:80)\nஇந்த வசனத்தில் கூறப்படும் \"வலிமையான ஆதரவு\" என்பது உறவினர்களைக் குறிப்பதாகும். அதிகமான நபிமார்கள் வலிமையும், பாதுகாப்பும் மிக்க குடும்பத்திலிருந்தே தேர்ந்தெடுக்கப்பட்டுள்ளனர். அதன் மூலம் எதிரிகளின் துன்பங்களிலிருந்து அவர்களை அல்லாஹ் பாதுகாத்தான். ஆனால் லூத் (அலை) அவர்கள் நபியாக அனுப்பப்பட்ட ஊரில் அவர்களுக்கு அத்தகைய பாதுகாப்பு இருக்கவில்லை. இதன் காரணமாகத்தான் \"வலிமையான ஆதரவை நான் பெற்றிருக்க வேண்டுமே!\" என்று கவலையான நேரத்தில் கூறினார்கள்.\nஎத்தகைய துன்ப நேரத்திலும் இறையடியார்கள் இறைவன்மீது தளராத நம்பிக்கை வைத்திருப்பதைப் போன்றே லூத் (அலை) அவர்கள் இறைவன்மீது தளராத நம்பிக்கை வைத்திருந்தார்கள்.\nஇதன் காரணமாகத்தான் நபி (ஸல்) அவர்கள் \"லூத் (அலை) அவர்களுக்கு அல்லாஹ் கருணை புரிவானாக!\" என்று பிரார்த்தித்தார்கள்.\nஅல்லாஹ்வின் தூதர் (ஸல்) அவர்கள் கூறினார்கள்:\nஅல்லாஹ், லூத் (அலை) அவர்களுக்குக் கருணை புரிவானாக! தாம் வலிமையான ஆதரவைப் பெற்றிருக்க வேண்டுமே என்று (கூறுபவராக) இருந்தார்கள். யூசுஃப் (அலை) அவர்கள் (அடைபட்டுக்) கிடந்த காலம் நான் சிறையில் (அடைபட்டுக்) கிடக்க நேர்ந்து, பிறகு (அவரிடம் வந்ததைப் போல்) என்னை (விடுதலை செய்ய) அழைப்பவர் என்னிடம் வந்திருந்தால் நான் அதை ஏற்றுக் கொண்டிருப்பேன். (ஆனால், அவர் அவ்வளவு நெடுங்காலம் சிறையில் அடைபட்டுக் கிடந்தும், தம் குற்றமற்ற தன்மையை ஏற்று அறிவிக்காதவரை சிறையிலிருந்து வெளியேற மாட்டேன் என்று அவர் கூறிவிட்டார்.)\n\nஅறிவிப்பவர்: அபூஹுரைரா (ரலி), நூல்கள்: புகாரி (3387), முஸ்லிம் (4725)"},
{"index": "256", "header": "அல்லாஹ்வின் பிடி மிகக் கடுமையானது", "content": "\"அல்லாஹ் அக்கிரமக்காரனுக்கு விட்டுக் கொடுத்து அவகாசமளிப்பான். இறுதியில் அவனைப் பிடித்துவிட்டால் அவனை விடவே மாட்டான்\" என்று அல்லாஹ்வின் தூதர் (ஸல்) அவர்கள் கூறிவிட்டுப் பிறகு, \"அநியாயம் செய்யும் ஊராரை உமது இறைவன் பிடித்தால் அவனது பிடி இவ்வாறுதான் இருக்கும். அவனுடைய பிடி துன்புறுத்தக் கூடியது; மிகக் கடுமையானது\"  எனும் (11:102 ஆவது) இறைவசனத்தை ஓதினார்கள்.\n\nஅறிவிப்பவர்: அபூ மூஸா (ரலி), நூல்கள்: புகாரி (4686), முஸ்லிம் (5039)"},
{"index": "257", "header": "பாக்கியமிழந்தோரும், பாக்கியமுடையோரும் தீர்மானிக்கப்பட்டு விட்டனர்", "content": "அது வரும் நாளில் அவனது அனுமதியின்றி எவரும் பேச முடியாது. அவர்களில் பாக்கியமிழந்தவனும் பாக்கியமுடையவனும் இருப்பார்கள். (11:105)\nஉண்மையே பேசியவரும் உண்மையே அறிவிக்கப்பட்டவருமான அல்லாஹ்வின் தூதர் (ஸல்) அவர்கள் எங்களிடம் கூறினார்கள்:\nஉங்கள் படைப்பு உங்கள் தாயின் வயிற்றில் நாற்பது நாட்களில் ஒருங்கிணைக்கப்படுகின்றது. பிறகு அதுபோன்ற காலத்தில் (40 நாட்களில்) ஒரு கருக் கட்டியாக மாறுகின்றது. பிறகு, அதுபோன்ற காலத்தில் (மெல்லப்பட்ட சக்கை போன்ற) சதைப் பிண்டமாக மாறுகின்றது. பிறகு அல்லாஹ் ஒரு வானவரை (அதனிடம்) அனுப்புகின்றான். அந்த வானவருக்கு நான்கு ஆணைகள் பிறப்பிக்கப்படுகின்றன. (அவை:) அதன் (கருவாக இருக்கும் அந்த மனிதனின்) செயலையும் (அவனுடைய செயல்கள் எப்படியிருக்கும் என்பதையும்), அதன் வாழ்வாதாரத்தையும் (அவனுக்கு என்னென்ன எந்த அளவு கிடைக்கும் என்பதையும்), அதன் வாழ்நாளையும் (அவன் எவ்வளவு நாள் வாழ்வான், எப்போது இறப்பான் என்பதையும்), அது (இறுதிக் கட்டத்தில்) பாக்கியமிழந்தவனா, பாக்கியமுடையோனா என்பதையும் (நான் விதித்தபடி) எழுது என்று அந்த வானவருக்கு ஆணையிடப்படும். பிறகு அதனுள் உயிர் ஊதப்படும். இதனால் தான், உங்களில் ஒருவர் (நற்) செயல் புரிந்து கொண்டே செல்வார். எந்த அளவிற்கென்றால் அவருக்கும் சொர்க்கத்திற்குமிடையே ஒரு முழம் (தொலைவு) தான் இருக்கும். அதற்குள் அவரது விதி அவரை முந்திக் கொண்டு விடும். அவர் நரகவாசிகளின் செயலைச் செய்து விடுவார். (அதன் விளைவாக, நரகம் புகுந்து விடுவார்.) ஒருவர் (தீய) செயல் புரிந்து கொண்டே செல்வார். எந்த அளவிற்கென்றால் அவருக்கும் நரகத்திற்குமிடையே ஒரேயொரு முழம் (தொலைவு) தான் இருக்கும். அதற்குள் விதி அவரை முந்திக் கொண்டு விடும். அதனால் அவர் சொர்க்கவாசிகளின் செயலைச் செய்வார். (அதன் காரணத்தால் சொர்க்கம் புகுவார்.)\n\nஅறிவிப்பவர்: இப்னு மஸ்வூத் (ரலி), நூல்கள்: புகாரி (3208), முஸ்லிம் (5145)"},
{"index": "258", "header": "அநியாயக்காரர்களுக்கு உதவக் கூடாது", "content": "அநியாயம் செய்வோரை நோக்கிச் சாய்ந்து விடாதீர்கள்! அவ்வாறாயின், உங்களை நரக நெருப்புத் தீண்டி விடும். அல்லாஹ்வைத் தவிர உங்களுக்குப் பாதுகாவலர்கள் யாருமில்லை. நீங்கள் உதவி செய்யப்படவும் மாட்டீர்கள். (11:113)\nநபி (ஸல்) அவர்கள் எங்களிடம் வந்தார்கள். அப்போது நாங்கள் ஒன்பது பேர் இருந்தோம். அதில் நான்கு அல்லது ஐந்து என்ற விகிதத்தில் அரபியர்களும், அரபியர் அல்லாதோரும் இருந்தோம். \"செவியுறுங்கள்! நீங்கள் செவியேற்று விட்டீர்களா?\" என்று நபிகளார் கேட்டுவிட்டு, \"எனக்குப் பிறகு சில ஆட்சியாளர்கள் தோன்றுவார்கள். சிலர் அவர்களிடம் செல்வார்கள். அவர்களின் பொய்களை உண்மைப்படுத்துவார்கள். அவர்களின் அநியாயங்களுக்கு உதவுவார்கள். இவர்கள் என்னைச் சார்ந்தவர்கள் இல்லை. நானும் அவர்களைச் சார்ந்தவர் இல்லை. அவர்கள் ஹவ்லுல் கவ்ஸர் தடாகத்தில் என்னிடம் வர மாட்டார்கள்.\nஇன்னும் சிலர் அவர்களிடம் செல்லாமலும் அவர்களின் அநியாயங்களுக்கு உதவி செய்யாமலும் அவர்களின் பொய்களை உண்மைப்படுத்தாமலும் இருப்பார்கள். இவர்கள் என்னைச் சார்ந்தவர்கள், நான் அவர்களைச் சார்ந்தவன், அவர்கள் எனது ஹவ்லுல் கவ்ஸர் தடாகத்தில் என்னிடம் வருவார்கள் என்று நபி (ஸல்) அவர்கள் கூறினார்கள்.\n\nஅறிவிப்பவர்: கஅப் பின் உஜ்ரா (ரலி),\nநூல்கள்: திர்மிதீ (2185), நஸாயீ (4136), அஹ்மத் (17424)"},
{"index": "259", "header": "நற்செயல்கள், தீமைகளை நீக்கிவிடும்", "content": "ஒரு மனிதர் ஒரு (அந்நியப்) பெண்ணை முத்தமிட்டு விட்டார். நபி (ஸல்) அவர்களிடம் அந்த மனிதர் வந்து (பரிகாரம் கேட்டு), இந்த விவரத்தைச் சொன்னார். அப்போது, \"பகலின் இரு விளிம்புகளிலும், இரவின் பகுதிகளிலும் தொழுகையை நிலைநிறுத்துவீராக! நற்செயல்கள் தீமைகளை நீக்கி விடும். நினைவுகூர்வோருக்கு இது அறிவுரையாகும்\" எனும் (11:114) வசனத்தை அல்லாஹ் அருளினான். அந்த மனிதர், \"இது எனக்கு மட்டுமா (அல்லது அனைவருக்குமா)?\" என்று கேட்டார். அதற்கு நபி (ஸல்) அவர்கள், \"என் சமுதாயத்தார் அனைவருக்கும்தான்\" என்று பதிலளித்தார்கள்.\n\nஅறிவிப்பவர்: இப்னு மஸ்வூத் (ரலி), நூல்கள்: புகாரி (526), முஸ்லிம் (5332)\n\nஒரு பெண்மணி என்னிடம் பேரீச்சம் பழம் வாங்குவதற்காக வந்தார். அப்போது நான் என் வீட்டில் இதைவிட தரமான பேரீச்சம் பழங்கள் உள்ளன என்று கூறினேன். (அதை வாங்குவதற்காக) அந்தப் பெண்மணி என்னுடன் என் வீட்டிற்கு வந்தார். நான் அவர்மீது ஆசைகொண்டு முத்தமிட்டு விட்டேன். (தவறை உணர்ந்து) அபூபக்ர் (ரலி) அவர்களிடம் சென்று நடந்ததைக் கூறினேன். அதற்கு அவர்கள், \"இதை மறைத்து விடு! அல்லாஹ்விடம் பாவ மன்னிப்புக் கேள்! யாரிடமும் அதை அறிவித்து விடாதே!\" என்று சொன்னார்கள். என்னால் பொறுமையாக இருக்க முடியவில்லை. உமர் (ரலி) அவர்களிடம சென்று நடந்ததைக் கூறினேன். அதற்கு அவர்கள், \"இதை மறைத்து விடு! அல்லாஹ்விடம் பாவ மன்னிப்புக் கேள்! யாரிடமும் அதை அறிவித்து விடாதே!\" என்று சொன்னார்கள். என்னால் பொறுமையாக இருக்க முடியவில்லை நபி (ஸல்) அவர்களிடம் வந்து நடந்ததைக் கூறினேன்.\nஅப்போது நபி (ஸல்) அவர்கள், \"அல்லாஹ்வின் பாதையில் சென்றுள்ள ஒருவரின் மனைவியிடத்திலா இவ்வாறு நடந்து கொண்டீர்?\" என்று கேட்டார்கள். \"நான் இப்போது இஸ்லாத்தை ஏற்றவனாக இருக்கக் கூடாதா?\" என்று எண்ணினேன். \"நான் நரகவாதியாகி விட்டேன்\" என்றும் எண்ணினேன்.\nநபி (ஸல்) அவர்கள் அதிக நேரம் தலையைச் சாய்த்தவர்களாக இருந்தார்கள். அப்போது \"பகலின் இரு விளிம்புகளிலும், இரவின் பகுதிகளிலும் தொழுகையை நிலைநிறுத்துவீராக! நற்செயல்கள் தீமைகளை நீக்கி விடும். நினைவுகூர்வோருக்கு இது அறிவுரையாகும்\" என்ற 11:114 வசனம் இறங்கியது. இதை நபி (ஸல்) அவர்கள் எனக்கு ஓதிக் காட்டினார்கள். அப்போது நபித் தோழர்கள், \"இது இவருக்கு மட்டும் குறிப்பானதா? அல்லது அனைத்து மக்களுக்கும் பொதுவானதா\" என்று கேட்டார்கள். \"அனைத்து மக்களுக்கும் பொதுவானதுதான்\" என்று பதிலளித்தார்கள்.\n\nஅறிவிப்பவர்: இப்னு மஸ்வூத் (ரலி), நூல்: திர்மிதீ (3040)"},
{"index": "260", "header": "யூஸுஃப் அத்தியாயம் அருளப்பட்ட காரணம்", "content": "நபி (ஸல்) அவர்களுக்குத் திருக்குர்ஆன் இறங்கியது. அதைப் பல காலங்கள் நபிகளார் மக்களுக்கு ஓதிக் காட்டினார்கள். அப்போது \"அல்லாஹ்வின் தூதரே! எங்களுக்கு ஒரு வரலாற்றைச் சொல்லலாமே!\" என்று கேட்டபோது \"அலிஃப், லாம், ரா. இவை தெளிவான வேதத்தின் வசனங்களாகும். நீங்கள் விளங்கிக் கொள்வதற்காக அரபு மொழியில் அமைந்த குர்ஆனாக இதை அருளியுள்ளோம். (நபியே!) உமக்கு இந்தக் குர்ஆனை நாம் அறிவிப்பதன் மூலம், மிக அழகிய வரலாற்றை உமக்கு எடுத்துரைக்கிறோம். நீர் இதற்கு முன்பு (இதுபற்றி) அறியாதவர்களில் இருந்தீர்\" என்ற (12:1-3) வசனங்கள் இறங்கின.\n\n\nஅறிவிப்பவர்: ஸஅத் பின் அபீவக்காஸ் (ரலி),\nநூல்கள்: இப்னு ஹிப்பான் (6209), ஹாகிம் (3319)"},
{"index": "261", "header": "கண்ணியத்திற்குரிய யூஸுஃப் நபி", "content": "\"உன் இறைவன் இவ்வாறே உன்னைத் தேர்ந்தெடுத்து, (கனவில் கண்ட) செய்திகளின் விளக்கத்தை உனக்குக் கற்றுத் தருவான். இதற்கு முன்பு உனது இரு மூதாதையரான இப்ராஹீம், இஸ்ஹாக் ஆகியோர்மீது தன் அருட்கொடையை முழுமைப்படுத்தியது போன்றே உன்மீதும், யஃகூபின் குடும்பத்தார்மீதும் அதை முழுமைப்படுத்துவான். உனது இறைவன் நன்கறிந்தவன், நுண்ணறிவாளன்\"  (12:6)\nநபி (ஸல்) அவர்கள் கூறினார்கள்:\nகண்ணியத்திற்குரியவரின் மகனான கண்ணியத்திற்குரியவரின் மகனான கண்ணியத்திற்குரியவரின் மகனே கண்ணியத்திற்குரியவர் ஆவார். அவர் (யாரெனில்), இப்ராஹீம் (அலை) அவர்களின் மகனான இஸ்ஹாக் (அலை) அவர்களின் மகனான யஅகூப் (அலை) அவர்களின் மகனான யூஸுஃப் (அலை) அவர்களேயாவார்.\n\nஅறிவிப்பவர்: இப்னு உமர் (ரலி), நூல்கள்: புகாரி (4688), அஹ்மத் (5454)"},
{"index": "262", "header": "நீண்டகாலம் சிறையில் இருந்த யூஸுஃப் நபி", "content": "\"அவரை என்னிடம் அழைத்து வாருங்கள்!\" என்று மன்னர் கூறினார். தூதுவர் யூஸுஃபிடம் வந்த போது \"உமது எஜமானிடம் திரும்பிச் சென்று, தமது கைகளை வெட்டிக் கொண்ட அப்பெண்களின் நிலை என்ன? என்று அவரிடம் கேட்பீராக! அப்பெண்களின் சதியை எனது இறைவனே நன்கறிந்தவன்\" என்று கூறினார்.  (12:50)\nஅல்லாஹ்வின் தூதர் (ஸல்) அவர்கள் கூறினார்கள்:\nலூத் (அலை) அவர்களுக்கு அல்லாஹ் கருணை காட்டுவானாக! அவர்கள் வலுவான ஓர் ஆதரவாளனிடமே தஞ்சம் புகுபவர்களாக இருந்தார்கள். யூஸுஃப் (அலை) அவர்கள் சிறையில் கழித்த அளவிற்கு நீண்ட காலத்தை நான் கழிக்க நேர்ந்திருந்தால் (விடுதலையளிக்க) அழைத்தவரிடம் (அவரது அழைப்பை ஏற்று விடுதலையாகிச் செல்ல) ஒப்புக் கொண்டிருப்பேன்.\n\nஅறிவிப்பவர்: அபூஹுரைரா (ரலி), நூல்கள்: புகாரி (3372), முஸ்லிம் (238)\n\nகண்ணியத்திற்குரியவரின் மகனான கண்ணியத்திற்குரியவரின் மகனான கண்ணியத்திற்குரியவரின் மகனே கண்ணியத்திற்குரியவர் ஆவார். அவர் (யாரெனில்), இப்ராஹீம் (அலை) அவர்களின் மகனான இஸ்ஹாக் (அலை) அவர்களின் மகனான யஅகூப் (அலை) அவர்களின் மகனான யூசுஃப் (அலை) அவர்களேயாவார்.\nயூசுஃப் (அலை) அவர்கள் சிறையில் கழித்த அளவிற்கு நீண்ட காலத்தை நான் கழிக்க நேர்ந்திருந்தால் (விடுதலையளிக்க அழைத்தவரிடம் (அவரது அழைப்பை ஏற்று விடுதலையாகிச் செல்ல) ஒப்புக் கொண்டிருப்பேன்.\nஆனால் அழைப்பாளர் வந்தபோது \"அவரை என்னிடம் அழைத்து வாருங்கள்!\" என்று மன்னர் கூறினார். தூதுவர் யூசுஃபிடம் வந்தபோது \"உமது எஜமானிடம் திரும்பிச் சென்று, தமது கைகளை வெட்டிக் கொண்ட அப்பெண்களின் நிலை என்ன? என்று அவரிடம் கேட்பீராக!\" என்று யூசுஃப் (அலை) அவர்கள் கேட்கச் சொன்னார்கள்.\n\nஅறிவிப்பவர்: அபூஹுரைரா (ரலி),\nநூல்கள்: அஹ்மத் (8042), திர்மிதீ (3041), நஸாயீ - குப்ரா (11254)"},
{"index": "263", "header": "கருவறையில் நடப்பதை அல்லாஹ்வே அறிவான்", "content": "ஒவ்வொரு பெண்ணும் கருவுறுவதையும், கர்ப்பப் பைகள் சுருங்குவதையும், அவை விரிவடைவதையும் அல்லாஹ் அறிவான். அவனிடம் ஒவ்வொரு பொருளும் ஓர் அளவைக் கொண்டுள்ளது.  (13:08)\nஅல்லாஹ்வின் தூதர் (ஸல்) அவர்கள் கூறினார்கள்:\nமறைவானவற்றின் திறவுகோல்கள் ஐந்தாகும். அவற்றை அல்லாஹ்வைத் தவிர வேறெவரும் அறிய மாட்டார்கள். நாளை என்ன நடக்கவிருக்கிறது என்பதை அல்லாஹ்வைத் தவிர வேறெவரும் அறிய மாட்டார்கள். (பெண்களின்) கருவறைகள் சுருங்குவதையும் (அவை விரிவடைவதையும்) அல்லாஹ்வைத் தவிர வேறெவரும் அறிய மாட்டார்கள். மழை எப்போதுவரும் என்பதையும் அல்லாஹ்வைத் தவிர வேறெவரும் அறிய மாட்டார்கள். எந்த உயிரும் தாம் எந்த இடத்தில் இறக்கும் என்பதை அறியாது. மேலும், மறுமை (நாள்) எப்போது நிகழும் என்பதை அல்லாஹ்வைத் தவிர வேறெவரும் அறிய மாட்டார்கள்.\n\nஅறிவிப்பவர்: இப்னு உமர் (ரலி), நூல்கள்: புகாரி (4697), அஹ்மத் (4539)"},
{"index": "264", "header": "மறைவானதையும், வெளிப்படையானதையும் அறிபவன்", "content": "அவன் மறைவானதையும் வெளிப்படையானதையும் அறிபவன்; மிகப் பெரியவன்; மிக உயர்ந்தவன். (13:9)\nஆயிஷா (ரலி) அவர்கள் அறிவிக்கிறார்கள்:\nமுஹம்மத் (ஸல்) அவர்கள் தம் இறைவனை (நேரில்) பார்த்தார்கள் என்று உங்களிடம் யார் அறிவிக்கிறாரோ அவர் பொய் சொல்லிவிட்டார். இறைவனோ \"பார்வைகள் அவனை அடையாது\" என்று கூறுகின்றான் (6:103). மேலும், முஹம்மத் (ஸல்) அவர்கள் மறைவானவற்றை அறிவார்கள் என யார் உங்களிடம் அறிவிக்கிறாரோ அவரும் பொய் சொல்லி விட்டார். \"அல்லாஹ்வையன்றி வானங்களிலும் பூமியிலும் உள்ள எவரும் மறைவானதை அறிய மாட்டார்கள்\" என்று (27:65) இறைவன் கூறுகின்றான்.\n\nஅறிவிப்பவர்: மஸ்ரூக், நூல்கள்: புகாரி (7380), முஸ்லிம் (287)"},
{"index": "265", "header": "மனிதர்களை முன்னும் பின்னும் தொடர்ந்து வரும் வானவர்கள்", "content": "மனிதனுக்கு முன்னும் பின்னும் தொடரக்கூடிய (வான)வர்கள் உள்ளனர். அவர்கள் அல்லாஹ்வின் ஆணைப்படி அவனைப் பாதுகாக்கின்றனர். (13:11)\nநபி (ஸல்) அவர்கள் கூறினார்கள்:\nஇரவு நேரத்தில் சில வானவர்களும் பகல் நேரத்தில் சில வானவர்களும் தொடர்ந்து ஒருவர் பின் ஒருவராக வருகின்றார்கள். ஃபஜ்ருடைய தொழுகையிலும் அஸருடைய தொழுகையிலும் ஒன்று சேருகின்றார்கள். பிறகு, அல்லாஹ் -அவனோ மிகவும் அறிந்தவன்- அவர்களிடம், (பூமியிலுள்ள) என் அடியார்களை எந்த நிலையில் விட்டு வந்தீர்கள்? என்று கேட்பான். அதற்கு அவ்வானவர்கள், அவர்களை உன்னைத் தொழுகின்ற நிலையில் விட்டு வந்தோம். அவர்கள் (உன்னைத்) தொழுது கொண்டிருந்த நிலையிலேயே அவர்களிடம் நாங்கள் சென்றோம் என்று பதிலளிப்பார்கள்.\n\nஅறிவிப்பவர்: அபூஹுரைரா (ரலி), நூல்கள்: புகாரி (3223), முஸ்லிம் (1112)"},
{"index": "266", "header": "இடிமுழக்கங்களால் பாதிப்பை ஏற்படுத்துதல்", "content": "அவனே இடி முழக்கங்களை அனுப்புகிறான். தான் நாடியோருக்கு அவற்றின் மூலம் பாதிப்பை ஏற்படுத்துகிறான். அல்லாஹ்வைப் பற்றி அவர்கள் வாக்குவாதம் செய்கின்றனர். தண்டிப்பதில் அவன் கடுமையானவன். (13:13)\nநபி (ஸல்) அவர்கள் தம் தோழர்களில் ஒருவரை, இணைவைப்பாளர்களின் தலைவர்களுள் ஒருவரிடம் அனுப்பி அல்லாஹ்வின் பக்கம் அழைப்பு விடுக்குமாறு கூறினார்கள். அப்போது அந்த (இணைவைப்பாளர்), \"நீங்கள் அழைப்பு விடுக்கும் அந்தக் கடவுள் வெள்ளியால் ஆனவரா? அல்லது தாமிரத்தால் ஆனவரா?\" என்று கேட்டார். இக்கேள்வி நபியின் தூதருக்கு வருத்தத்தை ஏற்படுத்தியது. அவர் நபி (ஸல்) அவர்களிடம் வந்து நடந்ததைத் தெரிவித்தார். \"மீண்டும் அவரிடம் சென்று அல்லாஹ்வின் பால் அவரை அழையும்\" என்று நபி (ஸல்) அவர்கள் கூறினார்கள். திரும்பி வந்தபோது முன்பு போலவே கூறினார். நபிகளாரிடம் வந்து அவர் சொன்னதைத் தெரிவித்தார். \"திரும்பிச் சென்று மீண்டும் அல்லாஹ்வின்பால் அவரை அழையும்!\" என்று நபி (ஸல்) அவர்கள் கூறினார்கள். திரும்பி வந்தபோது முன்பு போன்றே கூறினார். நபிகளாரிடம் வந்து அவர் சொன்னதைத் தெரிவித்தார்.\n\"மீண்டும் அல்லாஹ்வின்பால் அவரை அழையும்!\" என்று நபி (ஸல்) அவர்கள் கூறினார்கள். -அவனுக்கு எதிராக இடியை அனுப்பும் முடிவை அல்லாஹ் எடுத்து விட்டான்- திரும்பி வந்த சொன்னபோது முன்பு போலவே அவன் கூறினான்.\n\"மீண்டும் அவனிடம் சென்று அல்லாஹ்வின்பால் அழையும்\" என்று நபி (ஸல்) அவர்கள் கூறினார்கள். நபியின் தூதர் வழியில் இருந்தார். (அல்லாஹ் இடிஓசையால் அவனை அழித்து விட்டான் என்பது) அவருக்குத் தெரியாது. நபிகளாரிடம் அவர் வந்தபோது \"அல்லாஹ் உம் தோழரை அழித்து விட்டான்\" என்று கூறினார்கள். அப்போது \"அவனே இடி முழக்கங்களை அனுப்புகிறான். தான் நாடியோருக்கு அவற்றின் மூலம் பாதிப்பை ஏற்படுத்துகிறான். அல்லாஹ்வைப் பற்றி அவர்கள் வாக்குவாதம் செய்கின்றனர். அவன் தண்டிப்பதில் கடுமையானவன்..\" என்ற (13:13) வசனத்தை இறக்கினான்.\n\nஅறிவிப்பவர்: அனஸ் (ரலி),\nநூல்கள்: முஸ்னத் அபீயஃலா (3341), நஸாயீ - குப்ரா (11195), பஸ்ஸார் (7007)"},
{"index": "267", "header": "அல்லாஹ்வின் நாட்கள்", "content": "மூஸாவை நமது சான்றுகளுடன் அனுப்பினோம். \"உமது சமுதாயத்தை இருள்களிலிருந்து ஒளியை நோக்கிக் கொண்டு செல்வீராக! அல்லாஹ்வின் (அருட்கொடையின்) நாட்களைப் பற்றி அவர்களுக்கு நினைவூட்டுவீராக!\" (என்று மூஸாவிடம் கூறினோம்.) பொறுமையை மேற்கொண்டு, நன்றி செலுத்தும் ஒவ்வொருவருக்கும் இதில் சான்றுகள் உள்ளன. (14:5)\n\"ஒருநாள் மூஸா (அலை)அவர்கள் எழுந்து அல்லாஹ்வின் நாட்களைப் பற்றி மக்களுக்கு நினைவூட்டினார்கள். அல்லாஹ்வின் நாட்கள் என்பது அவனுடைய அருட்கொடைகளாகும்\" என்று நபி (ஸல்) அவர்கள் கூறினார்கள்.\n\nஅறிவிப்பவர்: உபை பின் கஅப் (ரலி), நூல்கள்: நஸாயீ - குப்ரா (11196)"},
{"index": "268", "header": "இவ்வுலகிலும், மறுமையிலும் உறுதிப்படுத்தும் ஏகத்துவம்", "content": "அல்லாஹ்வின் தூதர் (ஸல்) அவர்கள் கூறினார்கள்:\nகப்ரில் ஒரு இறைநம்பிக்கையாளர் எழுப்பி உட்கார வைக்கப்பட்டதும் அவரிடம் (இரு வானவர்களைக்) கொண்டு வரப்ப(ட்டு கேள்வி கேட்கப்ப)டும்; பிறகு (அவர்களிடத்தில்) அந்த இறைநம்பிக்கையாளர், \"அல்லாஹ்வைத் தவிர வேறு இறைவன் இல்லை; முஹம்மத் (ஸல்) அவர்கள் அவனுடைய தூதராவார்கள்\" எனச் சாட்சியம் கூறுவார். \"உறுதியான (ஏகத்துவக்) கொள்கையைக் கொண்டு இறைநம்பிக்கை கொண்டோரை அல்லாஹ் இவ்வுலக வாழ்விலும், மறுமையிலும் உறுதிப்படுத்துகிறான்\" (14:27) என இதையே அல்லாஹ், குறிப்பிடுகிறான்.\nஇந்த வசனம் மண்ணறை வேதனை சம்பந்தமாகவே அருளப்பட்டது என ஷுஅபா அவர்களின் அறிவிப்பில் காணப்படுகிறது.\n\nஅறிவிப்பவர்: பரா பின் ஆஸிப் (ரலி), நூல்கள்: புகாரி (1369), முஸ்லிம் (5508)\n\nநபி (ஸல்) அவர்கள் கூறினார்கள்:\n\"உறுதியான (ஏகத்துவக்) கொள்கையைக் கொண்டு இறைநம்பிக்கை கொண்டோரை அல்லாஹ் இவ்வுலக வாழ்விலும், மறுமையிலும் உறுதிப்படுத்துகிறான்\" (14:27) எனும் இறைவசனம் மண்ணறை(யில் நடைபெறும்) வேதனை தொடர்பாகவே அருளப்பட்டது.\nஅ(டக்கம் செய்யப்பட்ட)வரிடம், \"உன் இறைவன் யார்?\" என்று கேட்கப்படும். அதற்கு அவர், \"என் இறைவன் அல்லாஹ். என்னுடைய நபி முஹம்மத் (ஸல்) அவர்கள் ஆவார்கள்\" என்று பதிலளிப்பார். இதையே மேற்கண்ட (14:27) வசனம் குறிப்பிடுகிறது.\n\nஅறிவிப்பவர்: பரா பின் ஆஸிப் (ரலி), நூல்: முஸ்லிம் (5508)\n\n\"உறுதியான (ஏகத்துவக்) கொள்கையைக் கொண்டு இறைநம்பிக்கை கொண்டோரை அல்லாஹ் இவ்வுலக வாழ்விலும், மறுமையிலும் உறுதிப்படுத்துகிறான்\" என்ற (14:27) வசனம் தொடர்பாக நபிகளார் விளக்கும் போது, \"கப்ரில் அவனிடம், 'உன் இறைவன் யார்? உன் மார்க்கம் என்ன? உன் நபி யார்?' என்று கேட்கப்படுவதாகும்\" என்று கூறினார்கள்.\n\nஅறிவிப்பவர்: பரா பின் ஆஸிப் (ரலி), நூல்கள்: திர்மிதீ (3045), நஸாயீ (2030)"},
{"index": "269", "header": "தமது சமுதாயத்தை நரகத்தில் தள்ளியவர்கள் யார்?", "content": "\"அல்லாஹ்வின் அருட்கொடையை இறைமறுப்பாக மாற்றித் தமது சமுதாயத்தை அழிவு வீடான நரகத்தில் தள்ளி விட்டோரை நீர் பார்க்கவில்லையா?\" எனும் (14:28) இறைவசனம், மக்காவாசிகளில் இருந்த இறைமறுப்பாளர்களைக் குறிக்கிறது.\n\nஅறிவிப்பவர்: இப்னு அப்பாஸ் (ரலி), நூல்: புகாரி (4700)"},
{"index": "270", "header": "இப்ராஹீம் நபியின் கூற்றும், நபிகளாரின் பிரார்த்தனையும்", "content": "நபி (ஸல்) அவர்கள், இப்ராஹீம் (அலை) அவர்கள் தொடர்பாக அல்லாஹ் குறிப்பிட்டுள்ள \"என் இறைவனே! இவை மக்களில் அதிகமானவர்களை வழிகெடுத்து விட்டன. எனவே, யார் என்னைப் பின்பற்றுகிறாரோ அவரே என்னைச் சார்ந்தவர். யாரேனும் எனக்கு மாறு செய்தால், அப்போது நீயே மன்னிப்புமிக்கவன்; நிகரிலா அன்பாளன்\" என்ற (14:36) வசனத்தையும், ஈசா (அலை) அவர்கள் கூறியதாகக் குறிப்பிட்டுள்ள \"நீ அவர்களை வேதனை செய்தால் அவர்கள் உன் அடியார்களே! நீ அவர்களை மன்னித்தால் நீயே மிகைத்தவன், நுண்ணறிவாளன்\" என்ற (5:118) வசனத்தையும் ஓதிக் காட்டினார்கள். அப்போது நபியவர்கள் தம்மிரு கைகளையும் உயர்த்தியவாறு \"இறைவா! என் சமுதாயம்; என் சமுதாயம் (இவர்களைக் காப்பாற்றுவாயாக!)\" என்று பிரார்த்தித்தார்கள்; அழுதார்கள். அப்போது அல்லாஹ் (வானவர் ஜிப்ரீலிடம்), \"ஜிப்ரீலே! நீங்கள் முஹம்மதிடம் சென்று -உங்கள் இறைவனுக்கு எல்லாம் தெரியும்; என்றாலும்- 'நீங்கள் ஏன் அழுகிறீர்கள்?' என்று கேளுங்கள்\" என்றான்.\nஅவ்வாறே ஜிப்ரீல் (அலை) அவர்கள் சென்று, அதுகுறித்துக் கேட்டார்கள். அதற்கு அல்லாஹ்வின் தூதர் (ஸல்) அவர்கள், -அல்லாஹ்வுக்குத் தெரியும்; என்றாலும்- தாம் கூறியவற்றை (மேற்கண்டவாறு) தெரிவித்தார்கள். அதற்கு அல்லாஹ், \"ஜிப்ரீலே! முஹம்மதிடம் சென்று, நாம் உம் சமுதாயத்தார் தொடர்பாக உம்மைத் திருப்தியடையச் செய்வோம்; உம்மைக் கவலையடையச் செய்ய மாட்டோம்\" என்று கூறுக என்றான்.\n\nஅறிவிப்பவர்: அப்துல்லாஹ் பின் அம்ர் பின் அல்ஆஸ் (ரலி),\nநூல்: முஸ்லிம் (346), இப்னு ஹிப்பான் (7234), நஸாயீ (11205)"},
{"index": "271", "header": "அழிக்கப்பட்ட ஊர்களை அச்சத்துடனும், அழுகையுடனும் கடந்துசெல்லுதல்", "content": "தங்களுக்கே அநியாயம் செய்து கொண்டோரின் வசிப்பிடங்களில் நீங்களும் வாழ்ந்தீர்கள். அவர்களிடம் நாம் எப்படி (வேதனை) செய்தோம் என்பதும் உங்களுக்குத் தெளிவாகத் தெரிந்துள்ளது. அந்த எடுத்துக்காட்டுகளையும் உங்களுக்கு எடுத்துக் கூறியுள்ளோம்.  (14:45)\nநபி (ஸல்) அவர்கள் ஹிஜ்ர் பிரதேசத்தைக் கடந்து சென்றபொழுது, \"அநியாயம் செய்தோரின் வசிப்பிடங்களில் அவர்களுக்குக் கிடைத்த அதே தண்டனை உங்களுக்குக் கிடைத்து விடுமோ என்றஞ்சி அழுதபடியே அல்லாமல் நுழையாதீர்கள்\" என்று சொன்னார்கள். பிறகு அவர்கள் சேண இருக்கையின் மீது அமர்ந்தபடியே தம் போர்வையால் (தம்மை) மறைத்துக் கொண்டார்கள்.\n\nஅறிவிப்பவர்: இப்னு உமர் (ரலி) , நூல்:புகாரி (3380), முஸ்லிம் (5701)"},
{"index": "272", "header": "மறுமையில் வானங்களும், பூமியும் வேறு அமைப்பிற்கு மாற்றப்படும்", "content": "நான் அல்லாஹ்வின் தூதர் (ஸல்) அவர்களிடம், \"அந்நாளில் இப்பூமி வேறு பூமியாகவும், வானங்களும் (அவ்வாறே) மாற்றப்படும்\" (14:48) எனும் இறைவசனத்தை ஓதிக் காட்டி, \"அல்லாஹ்வின் தூதரே! அந்நாளில் மக்கள் அனைவரும் எங்கே இருப்பார்கள்?\" என்று கேட்டேன். அதற்கு அவர்கள், \"அஸ்ஸிராத் (எனும் நரகப் பாலத்தின்) மீது\" என்று பதிலளித்தார்கள்.\n\nஅறிவிப்பவர்: ஆயிஷா (ரலி)\n\nநூல்: முஸ்லிம் (5381), திர்மிதீ (3046), இப்னுமாஜா (4269), அஹ்மத் (22940)\nநான் அல்லாஹ்வின் தூதர் (ஸல்) அவர்களுக்கு அருகில் நின்று கொண்டிருந்தேன். அப்போது யூத அறிஞர் ஒருவர் வந்து, \"முஹம்மதே! அஸ்ஸலாமு அலைக்க!\" என்று (முகமன்) கூறினார். உடனே நான் அவரைப் பிடித்து ஒரு தள்ளு தள்ளினேன். அவர் நிலை தடுமாறி விழப் போனார். அவர், \"ஏன் என்னைத் தள்ளுகிறாய்?\" என்று கேட்டார். நான், \"அல்லாஹ்வின் தூதரே! என்று நீர் சொல்லக் கூடாதா (முஹம்மத் என்று பெயர் கூறி அழைக்கிறீரே)?\" என்று கேட்டேன். அதற்கு அந்த யூதர், \"அவருடைய குடும்பத்தார் அவருக்கு இட்ட பெயரால்தான் அவரை நாம் அழைக்கின்றோம்\" என்று கூறினார். அப்போது அல்லாஹ்வின் தூதர் (ஸல்) அவர்கள், \"எனது பெயர் முஹம்மத் தான். இதுவே என் குடும்பத்தார் எனக்கு இட்ட பெயர்\" என்று சொன்னார்கள். அந்த யூதர், \"உங்களிடம் நான் (சில விஷயங்கள் குறித்து) கேட்பதற்காகவே வந்தேன்\" என்று கூறினார். அல்லாஹ்வின் தூதர் (ஸல்) அவர்கள் \"நான் கூறப்போகும் எந்த விஷயமும் உமக்குப் பயனளிக்குமா?\" என்று கேட்டார்கள். அவர், \"நான் காது கொடுத்துக் கேட்பேன்\" என்றார். அப்போது அல்லாஹ்வின் தூதர் (ஸல்) அவர்கள் தம்மிடமிருந்த ஒரு குச்சியால் தரையைக் கீறியவாறு (ஆழ்ந்த சிந்தனையுடன்), \"கேளுங்கள்!\" என்றார்கள். அந்த யூதர், \"இப்பூமியும் வானங்களும் இப்போதுள்ள அமைப்பல்லாத வேறோர் அமைப்பிற்கு மாற்றப்படும் (விசாரணை) நாளில் மக்கள் எங்கே இருப்பார்கள்?\" என்று கேட்டார். அதற்கு அல்லாஹ்வின் தூதர் (ஸல்) அவர்கள், \"(அஸ்ஸிராத் எனும்) பாலத்திற்கு அருகே இருளில் இருப்பார்கள்\" என்று பதிலளித்தார்கள்.\n\nஅறிவிப்பவர்: ஸவ்பான் (ரலி), நூல்: முஸ்லிம் (525)"},
{"index": "273", "header": "முஸ்லிம்களாக இருக்க விரும்பும் இறைமறுப்பாளர்கள்", "content": "நபி (ஸல்) அவர்கள் கூறினார்கள்: என் சமுதாயத்தில் சிலர் அவர்களின் பாவங்களுக்காக வேதனை செய்யப்படுவார்கள். அவர்கள் நரகத்தில் இருக்க வேண்டும் என்ற அல்லாஹ் நாடிய (கால) அளவுக்கு அவர்கள் நரகத்தில் இருப்பார்கள். (இதனால் நரகத்தில் இருக்கும்) இணைவைப்பாளர்கள் இறைநம்பிக்கையாளர்களைக் குறைகூறும் வகையில் \"நீங்கள் (இறைத் தூதரை) உண்மைப்படுத்தியும், (அல்லாஹ்வின்மீது) நம்பிக்கை கொண்டும் எங்களுக்கு மாற்றமாக (உலகில்) இருந்தீர்கள். அது உங்களுக்குப் பயனளிப்பதை நாங்கள் காணவில்லையே?\" என்று கூறுவார்கள். அல்லாஹ் இணைவைப்பாளர்களுக்குப் பெரும் துயரத்தைக் காட்டுவதற்கு நாடுவான்.  எனவே எல்லா ஏகத்துவவாதிகளையும் அல்லாஹ் (நரகத்திலிருந்து) வெளியேற்றி(ச் சொர்க்கத்திற்கு அனுப்பி) விடுவான். (இவ்வாறு கூறிய) பின்னர் \"தாங்கள் முஸ்லிம்களாக இருந்திருக்க வேண்டுமே என்று இறைமறுப்பாளர்கள் சில வேளைகளில் விரும்புவார்கள்\" என்ற (15:2) வசனத்தை நபி (ஸல்) அவர்கள் ஓதினார்கள்.\n\nஅறிவிப்பவர்: ஜாபிர் (ரலி), நூல்கள்: நஸாயீ-குப்ரா(11207), தப்ரானீ-அவ்ஸத்(5146)"},
{"index": "274", "header": "ஷைத்தானிடமிருந்து பாதுகாக்கப்பட்ட வானம்", "content": "நாமே வானில் நட்சத்திரங்களை ஏற்படுத்திக், காண்போருக்காக அவற்றை அழகுபடுத்தினோம். விரட்டப்பட்ட ஒவ்வொரு ஷைத்தானை விட்டும் அவற்றைப் பாதுகாத்தோம். எனினும், யார் மறைந்திருந்து செவியேற்கிறானோ அவனைப் பிரகாசமான தீப்பிழம்பு துரத்தும். (15:16-18)\nஅன்சாரி நபித் தோழர்களில் ஒருவர் என்னிடம் (பின்வருமாறு) கூறினார்:\nஒருநாள் இரவில் நாங்கள் அல்லாஹ்வின் தூதர் (ஸல்) அவர்களுடன் அமர்ந்திருந்தோம். அப்போது (வானிலிருந்து) ஒரு நட்சத்திரம் எறியப்பட்டு ஒளிர்ந்தது. அப்போது அல்லாஹ்வின் தூதர் (ஸல்) அவர்கள் மக்களிடம் \"இதைப் போன்று (வானிலிருந்து) நட்சத்திரம் எறியப்பட்டால், நீங்கள் அறியாமைக் காலத்தில் என்ன சொல்லிக் கொண்டிருந்தீர்கள்?\" என்று கேட்டார்கள். அதற்கு மக்கள், \"அல்லாஹ்வும் அவனுடைய தூதருமே நன்கறிந்தவர்கள். (அறியாமைக் காலத்தில் இவ்வாறு நட்சத்திரம் எறியப்பட்டால்) இன்றிரவு ஒரு மாமனிதர் பிறந்திருக்கிறார்; ஒரு மாமனிதர் இறந்திருக்கிறார் என்று சொல்லிக் கொண்டிருந்தோம்\" என்று பதிலளித்தனர்.\nஅதற்கு அல்லாஹ்வின் தூதர் (ஸல்) அவர்கள் கூறினார்கள்: யாருடைய பிறப்புக்காகவோ, யாருடைய இறப்புக்காகவோ அது எறியப்படுவதில்லை. மாறாக, வளமும் புகழும் கொண்ட நம் இறைவன் ஒரு விஷயத்தைத் தீர்மானித்து விட்டால், அரியணையை (அர்ஷ்) சுமக்கும் வானவர்கள் இறைவனை(ப் போற்றி)த் துதிக்கின்றனர். பிறகு (அதைக் கேட்டு) அதற்கடுத்த வானிலுள்ள (வான)வர்களும் (இறைவனைப் போற்றித்) துதிக்கின்றனர். (இவ்வாறே ஒவ்வொரு வானிலுள்ள வானவர்கள் துதிக்கின்றனர்.) இறுதியில் அத்துதி பூமிக்கு அருகிலுள்ள வானவர்களை வந்தடைகிறது.\nபின்னர் அரியணையைச் சுமக்கும் வானவர்களுக்கு அருகிலிருப்பவர்கள், அரியணையைச் சுமக்கும் வானவர்களிடம், \"உங்கள் இறைவன் என்ன சொன்னான்?\" என்று கேட்டறிகின்றனர். அதற்கு அரியணையைச் சுமக்கும் வானவர்கள், இறைவன் சொன்னதை அவர்களிடம் தெரிவிக்கின்றனர். உடனே வானிலிருப்போரில் சிலர் வேறுசிலரிடம் அது குறித்து விசாரித்துக் கொள்கின்றனர்.\nமுடிவில் அச்செய்தி பூமிக்கு அருகிலுள்ள வானத்தை வந்தடைகிறது. உடனே அதை ஜின்கள் ஒட்டுக்கேட்டு, அதைத் தம் (சோதிட) நண்பர்களிடம் போடுகின்றனர். (அப்போது) அவர்கள்மீது நட்சத்திரங்கள் எறியப்படுகின்றன. உள்ளது உள்ளபடி சோதிடர்கள் தெரிவிப்பது உண்மையாகும். ஆயினும், அவர்கள் அதில் பொய்யைக் கலந்து கூடுதலாக (மக்களிடம்) கூறுகின்றனர்.\n\nஅறிவிப்பவர்: இப்னு அப்பாஸ் (ரலி),\nநூல்கள்: முஸ்லிம் (4487), திர்மிதீ (3148), அஹ்மத் (1785)\nவானத்துச் செய்திகளை ஷைத்தான்கள் செவியேற்பதும், அதனை ஜோசியக்காரனிடம் போடுவதும், அவன் அதனுடன் பல பொய்களைக் கலந்து மக்களிடம் கூறுவதும் இவை அனைத்துமே அறியாமைக் காலத்தில் உள்ள நிலைமை என்பதை மேற்கண்ட ஹதீஸ் தெளிவாக விளக்குகின்றது.\nதிருக்குர்ஆன் அருளப்பட்ட பின்பு ஷைத்தான்கள் ஒட்டுக் கேட்பது அறவே தடை செய்யப்பட்டு விட்டது.\nநபியவர்கள் இறைத் தூதராக அனுப்பப்பட்ட பிறகு வானுலகச் செய்திகளில் எந்த ஒன்றையும் செவியேற்க முடியாத அளவிற்கு மிகப்பெரும் தடை விதிக்கப்பட்டுவிட்டது என்பதைப் பின்வரும் வசனங்கள் மற்றும் நபிமொழிகள் தெளிவுபடுத்துகின்றன.\nநாங்கள் வானத்தைத் தொட்டுப் பார்த்தோம். அது பலமான பாதுகாவலர்களாலும், தீப்பந்தங்களாலும் நிரப்பப்பட்டிருப்பதைக் கண்டோம். அங்கு(ப் பேசப்படுவதைச்) செவியுறுவதற்காகப் பல இடங்களிலும் அமர்ந்து கொண்டிருந்தோம். ஆனால் இப்போது செவியேற்(க முயற்சிப்)பவர், தமக்காகக் காத்திருக்கும் தீப்பிழம்பையே காண்பார். பூமியில் இருப்பவர்களுக்குத் தீங்கு நாடப்பட்டுள்ளதா? அல்லது அவர்களின் இறைவன், அவர்களுக்கு நல்வழியை நாடியுள்ளானா என்பதை நாங்கள் அறிய மாட்டோம். (அல்குர்ஆன் 72:8-10)\n\"இப்போது செவியேற்(க முயற்சிப்)பவர், தமக்காகக் காத்திருக்கும் தீப்பிழம்பையே காண்பார்\" என்று ஷைத்தான் கூறுவதிலிருந்து, முன்பு எறியப்பட்டதைவிட மிகக் கடுமையாகவும், எந்த ஒன்றையும் செவியேற்க முடியாத அளவிற்கும் அவர்கள் எறியப்பட்டனர் என்பதைத் தெளிவாக அறிந்து கொள்ள முடிகிறது.\nமேலும் அதைத் தொடர்ந்து,\n\"பூமியில் இருப்பவர்களுக்குத் தீங்கு நாடப்பட்டுள்ளதா? அல்லது அவர்களின் இறைவன், அவர்களுக்கு நல்வழியை நாடியுள்ளானா என்பதை நாங்கள் அறிய மாட்டோம்\" என்று ஷைத்தான்கள் கூறுவதிலிருந்து, அவர்கள் எதையும் செவியேற்க முடியாத அளவிற்குத் தடை செய்யப்பட்டு விட்டனர் என்பதை மேற்கண்ட வசனம் அறிவிக்கிறது.\nகுர்ஆன் அருளப்பட்ட பிறகு ஷைத்தான்கள் ஒட்டுக் கேட்பதை விட்டும் அறவே தடுக்கப்பட்டு விட்டனர் என்பதைப் பின்வரும் வசனமும் தெளிவாக எடுத்துரைக்கிறது.\nஷைத்தான்கள் இதைக் கொண்டு இறங்கவில்லை. அது அவர்களுக்குத் தகுதியானதல்ல! (அதற்கு) அவர்கள் சக்தி பெறவும் மாட்டார்கள். அவர்கள் (இதைச்) செவியேற்பதை விட்டும் தடுக்கப்பட்டவர்கள். (26:210-212)\nகுர்ஆன் அருளப்பட்ட பிறகு வானுலகச் செய்திகளை ஒட்டுக் கேட்பதை விட்டும் ஷைத்தான்கள் அறவே தடுக்கப்பட்டு விட்டனர் என்பதைப் பின்வரும் செய்தியும் தெளிவுபடுத்துகிறது.\nஇப்னு அப்பாஸ் (ரலி) அவர்கள் அறிவிக்கிறார்கள் :\nஅல்லாஹ்வின் தூதர் (ஸல்) அவர்கள் தம் தோழர்கள் சிலருடன் 'உக்காழ்' எனும் சந்தையை நோக்கிச் சென்றார்கள். (இந்த நேரத்தில்) ஷைத்தான்களுக்கும் வானுலகச் செய்திகளுக்குமிடையே திரையிடப்பட்டு (ஒட்டுக் கேட்க விடாமல் தடுக்கப்பட்டு) விட்டது. (ஒட்டுக் கேட்கச் சென்ற) ஷைத்தான்கள் மீது தீப்பந்தங்கள் ஏவி விடப்பட்டன. (ஒட்டுக் கேட்கச் சென்ற) அந்த ஷைத்தான்கள் (ஒரு செய்தியும் கிடைக்காமல் தம் தலைவர்களிடம்) திரும்பி வந்தனர். அப்போது தலைவர்கள், \"உங்களுக்கு என்ன நேர்ந்தது?\" என்று கேட்டார்கள். ஷைத்தான்கள், \"வானத்துச் செய்திகளுக்கும் எங்களுக்குமிடையே திரையிடப்பட்டு விட்டது; எங்கள் மீது தீப்பந்தங்கள் ஏவி விடப்பட்டன\" என்று பதிலளித்தனர். \"புதியதொரு நிகழ்ச்சி ஏதேனும் நிகழ்ந்திருக்கும். அதுவே உங்களுக்கும் வானத்துச் செய்திகளுக்குமிடையே தடையாக அமைந்திருக்க வேண்டும். எனவே நீங்கள், பூமியின் கீழ்த்திசை, மேல்திசை (என எல்லாத் திசைகளுக்கும்) சென்று புதிதாகச் நிகழ்ந்த அந்நிகழ்ச்சி என்னவென்று ஆராயுங்கள்\" என்றனர். உடனே ஷைத்தான்கள் பூமியின் கீழ்த்திசை, மேல்திசை எங்கும் பயணம் செய்து தங்களுக்கும் வானுலகச் செய்திகளுக்கும் இடையே தடுப்பாய் அமைந்த அந்த நிகழ்ச்சி என்னவென்று ஆராயலாயினர்.\nதிஹாமா எனும் (மக்கா) பகுதியை நோக்கி ஷைத்தான்கள் வந்தபோது உக்காழ் சந்தையை நோக்கிச் சென்று கொண்டிருந்த அல்லாஹ்வின் தூதர் (ஸல்) அவர்கள் நக்லா எனுமிடத்தில் தம் தோழர்களுக்கு ஃபஜ்ரு தொழுகையை முன்னின்று நடத்திக் கொண்டிருந்தார்கள். அப்போது ஓதப்பட்ட குர்ஆன் வசனங்களை அந்த ஷைத்தான்கள் கேட்டபோது அதைக் கவனமாகச் செவிகொடுத்துக் கேட்டனர். அப்போது ஷைத்தான்கள் (தங்களுக்கிடையில்) வானத்துச் செய்திகளை (கேட்க முடியாமல்) உங்களைத் தடுத்தது இது தான் என்று கூறிவிட்டுத் தம் கூட்டத்தாரிடம் சென்று, \"எங்கள் கூட்டத்தாரே! நாங்கள் ஆச்சரியமான குர்ஆனைச் செவியுற்றோம். இது நேர்வழிக்கு வழிகாட்டுகிறது. எனவே அதன்மீது நாங்கள் நம்பிக்கை கொண்டோம். எங்கள் இறைவனுக்கு யாரையும் இணையாக்க மாட்டோம்\" என்று கூறினர். (இதையொட்டி) மாட்சிமையும் மகத்துவமும் மிக்க அல்லாஹ், தன் தூதருக்கு, \"ஜின்களில் ஒரு குழுவினர் (இக்குர்ஆனைச்) செவியுற்று, 'நாங்கள் ஆச்சரியமான குர்ஆனைச் செவியுற்றோம்' என்று கூறியதாக எனக்கு இறைச் செய்தி அறிவிக்கப்பட்டுள்ளது\" என்று (நபியே!) கூறுவீராக!\" என்று தொடங்கும் இந்த (72வது) அத்தியாயத்தை அருளினான்.\nஜின்கள் (தம் கூட்டத்தாரிடம்) கூறியது இறைச்செய்தி மூலம்தான் நபி (ஸல்) அவர்களுக்கு அறிவிக்கப்பட்டது.\nநூல்: புகாரி (4921)\nமேற்கண்ட ஆதாரங்களிலிருந்து நபியவர்கள் அனுப்பப்பட்ட பிறகு வானத்துச் செய்திகள் எதையும் ஷைத்தான்கள் செவியேற்க முடியாது; அது இறைவனால் தடை செய்யப்பட்டு விட்டது என்பதைத் தெளிவாக அறிந்து கொள்ளலாம்."},
{"index": "275", "header": "ஸமூது சமுதாயம் வாழ்ந்த பகுதி ஹிஜ்ர் பிரதேசம்", "content": "(ஸமூது சமுதாயமான) ஹிஜ்ர்வாசிகள் தூதர்களைப் பொய்யரெனக் கூறினர். (15:80)\nநபி (ஸல்) அவர்கள் ஹிஜ்ர் பிரதேசத்தைக் கடந்து சென்ற பொழுது, \"அக்கிரமம் புரிந்தவர்களின் வசிப்பிடங்களில் அவர்களுக்குக் கிடைத்த அதே தண்டனை உங்களுக்குக் கிடைத்து விடுமோ என்றஞ்சி அழுதபடியே அல்லாது (அதில்) நுழையாதீர்கள்\" என்று சொன்னார்கள். பிறகு அவர்கள் சேண இருக்கையின் மீது அமர்ந்தபடியே தம் போர்வையால் (தம்மை) மறைத்துக் கொண்டார்கள்.\n\nஅறிவிப்பவர்: இப்னு உமர் (ரலி), நூல்கள்: புகாரி (3380), முஸ்லிம் (5700)"},
{"index": "276", "header": "திரும்பத் திரும்ப ஓதப்படும் ஏழு வசனங்களும், மகத்தான குர்ஆனும்", "content": "(நபியே!) திரும்பத் திரும்ப ஓதப்படுகின்ற ஏழு வசனங்களையும், மகத்தான குர்ஆனையும் உமக்கு வழங்கியுள்ளோம். (15:87)\nஅல்லாஹ்வின் தூதர் (ஸல்) அவர்கள் கூறினார்கள்:\n(தொழுகையில்) திரும்பத் திரும்ப ஓதப்படும் ஏழு வசனங்கள் (அல்ஃபாத்திஹா' அத்தியாயம்) குர்ஆனின் அன்னையும், மகத்தான குர்ஆனும் ஆகும்.\n\nஅறிவிப்பவர்: அபூஹுரைரா (ரலி), நூல்கள்: புகாரி (4704), திர்மிதீ (3049), நஸாயீ (904), அபூதாவுத் (1245), இப்னுமாஜா (3775), அஹ்மத் (8328)\n\nநான் (மஸ்ஜிதுந் நபவி) பள்ளிவாசலில் தொழுது கொண்டிருந்தேன். அப்போது என்னை அல்லாஹ்வின் தூதர் (ஸல்) அவர்கள் அழைத்தார்கள். நான் அவர்களுக்குப் பதிலளிக்கவில்லை. ஆகவே, நான் (தொழுது முடித்தபின்), \"அல்லாஹ்வின் தூதரே! (தாங்கள் அழைத்த போது) நான் தொழுது கொண்டிருந்தேன்\" என்று சொன்னேன். அதற்கு அவர்கள், \"அல்லாஹ்வுக்கும், உங்களுக்கு உயிரூட்டும் விஷயத்திற்காக உங்களை அழைக்கும்போது இத்தூதருக்கும் பதிலளியுங்கள்!\" என்று (8:24 வசனத்தில்) அல்லாஹ் கூறவில்லையா?\" என்று கேட்டார்கள். பிறகு என்னிடம், \"குர்ஆனின் அத்தியாயங்களிலேயே மகத்துவமிக்க ஓர் அத்தியாயத்தை நீ பள்ளிவாசலிலிருந்து வெளியே செல்வதற்கு முன்னால் நான் உனக்குக் கற்றுத் தருகிறேன்\" என்று சொன்னார்கள். பிறகு என் கையைப் பிடித்துக் கொண்டார்கள். அவர்கள் வெளியே செல்ல முனைந்தபோது நான் அவர்களிடம், \"நீங்கள் குர்ஆனின் அத்தியாயங்களிலேயே மகத்துவமிக்க ஓர் அத்தியாயத்தை உனக்குக் கற்றுத் தருகிறேன்' என்று சொல்லவில்லையா?\" என்று கேட்டேன். அதற்கு அவர்கள், \"அது அல்ஹம்துலில்லாஹி ரப்பில் ஆலமீன்' (என்று தொடங்கும் அல்ஃபாத்திஹா' அத்தியாயம்)தான். அவை திரும்பத் திரும்ப ஓதப்படும் ஏழு வசனங்கள் ஆகும். எனக்கு அருளப்பட்டுள்ள மகத்துவம் பொருந்திய குர்ஆன் ஆகும்\" என்று சொன்னார்கள்.\n\nஅறிவிப்பவர்: அபூ சயீத் பின் முஅல்லா (ரலி), நூல்: புகாரி (4474, 5006)\n\n\"அல்லாஹ், குர்ஆனின் தாயான (பாத்திஹா அத்தியாயத்)தைப் போன்று தவ்ராத், இஞ்சீல் ஆகிய வேதத்தில் எதையும் இறக்கவில்லை. அதுதான் திரும்பத் திரும்ப ஓதப்படும் ஏழு வசனங்களாகும்\" என்று நபி (ஸல்) அவர்கள் கூறினார்கள். \"இவை எனக்கும், என் அடியானுக்கும் உள்ள பங்கீடாகும். அவன் கேட்டது என் அடியானுக்கு உண்டு\" (என்று அல்லாஹ் சொல்வதாக) நபி (ஸல்) அவர்கள் கூறினார்கள்.\n\nஅறிவிப்பவர்: உபை பின் கஅப் (ரலி), நூல்கள்: திர்மிதீ (3050), நஸாயீ (905), அஹ்மத் (20180)"},
{"index": "277", "header": "எச்சரிக்கும் இறைத் தூதருக்கு எடுத்துக்காட்டு", "content": "\"நான் பகிரங்கமாக எச்சரிப்பவன்தான்!\" என்று (நபியே) கூறுவீராக! (15:89)\nஅல்லாஹ்வின் தூதர் (ஸல்) அவர்கள் கூறினார்கள்:\nஎனக்கும், அல்லாஹ் எ(ந்த மார்க்கத்)தைக் கொண்டு என்னை அனுப்பியுள்ளானோ அதற்கும் எடுத்துக்காட்டு, ஒரு மனிதரின் நிலையைப் போன்றதாகும். அவர் ஒரு சமூகத்தாரிடம் சென்று, \"நான் (இன்ன பெரும்) படையை என் கண்களால் பார்த்தேன். (எந்நேரமும் அப்படை உங்களைத் தாக்கலாம்.) நான், நிர்வாணமாக (ஓடி வந்து) எச்சரிக்கை செய்ப(வனைப் போன்ற)வன் ஆவேன். ஆகவே, தப்பித்துக் கொள்ளுங்கள்; தப்பித்துக் கொள்ளுங்கள்\" என்று கூறினார். அப்போது ஒரு பிரிவினர் அவருக்குக் கீழ்ப்படிந்து இரவோடு இரவாக மெல்ல வெளியேறித் தப்பி விட்டனர். ஆனால், இன்னொரு பிரிவினர் அவரை நம்ப மறுத்தனர். பிறகு அதிகாலையில் அப்படையினர் வந்து அவர்களைத் தாக்கிப் பூண்டோடு அழித்தனர்.\n\nஅறிவிப்பவர்: அபூ மூஸா (ரலி) , நூல்கள்: புகாரி (6482)), முஸ்லிம் (4588)"},
{"index": "278", "header": "வேதத்தைப் பல கூறுகளாகப் பிரித்தவர்கள் யார்?", "content": "\"வேதத்தைப் பல கூறுகளாக்கிப் பிரித்து விட்டவர்கள்\" என்ற (15:91) இறைவசனத்தில் கூறப்படுவோர் வேதக்காரர்கள் ஆவர். அவர்கள் (வேதமாகிய) அதனைப் பல பகுதிகளாகப் பிரித்துக் கொண்டார்கள். அதில் சிலவற்றை நம்பி ஏற்றனர்; சிலவற்றை ஏற்க மறுத்து விட்டனர்.\n\nஅறிவிப்பவர்: இப்னு அப்பாஸ் (ரலி), நூல்: புகாரி (3945))"},
{"index": "279", "header": "'யகீன்' என்பதன் பொருள் மரணம்", "content": "உமக்கு மரணம் வரும்வரை உமது இறைவனை வணங்குவீராக! (15:99)\nஇவ்வசனத்தில் இடம்பெற்றுள்ள 'யகீன்' என்ற சொல்லுக்கு 'மரணம்' எனப் பொருள் செய்யப்பட்டுள்ளது. இதனைப் பின்வரும் நபிமொழிகள் விளக்குகின்றன.\nஅல்லாஹ்வின் தூதர் (ஸல்) அவர்கள் கூறினார்கள்:\nஒரு மனிதர் அல்லாஹ்வின் பாதையில் (செலுத்துவதற்குத் தயாராக) தமது குதிரையின் கடிவாளத்தைப் பிடித்தவாறு இருப்பதும் மனித வாழ்வின் நற்செயலேயாகும். அவர் எதிரியின் ஆர்ப்பரிப்பையோ, ஆவேசக் குரலையோ செவியுறும் போதெல்லாம், வீரமரணமும் இறப்பும் உள்ள இடங்களைத் தேடி அந்தக் குதிரையில் அமர்ந்து பறப்பார். அல்லது ஒரு மனிதர் (குழப்ப நேரங்களில்) தமது சிறிய ஆட்டு மந்தையுடன் இந்த மலைகளின் உச்சிகளில் ஒன்றில், அல்லது இந்தப் பள்ளத்தாக்குகளில் ஒன்றின் நடுவில் தொழுகையை நிலைநாட்டி, ஸகாத்தை வழங்கி, (யகீன் எனும்) மரணம் வரும்வரையில் தம் இறைவனை வழிபட்டவாறு வசித்து வருகிறார். மக்களில் இவரும் நன்மையிலேயே உள்ளார்.\n\nஅறிவிப்பவர்: அபூஹுரைரா (ரலி),\nநூல்கள்: முஸ்லிம் (3838), இப்னுமாஜா (3967), அஹ்மத் (10348)\n(மதீனாவுக்கு வந்த) முஹாஜிர்களில் யார் யாரெல்லாம், எவரெவர் வீட்டில் தங்குவது என்பதையறிய சீட்டுக் குலுக்கிப் போட்டுக் கொண்டிருந்தபோது உஸ்மான் பின் மழ்வூன் (ரலி) அவர்கள் எங்கள் வீட்டில் தங்குவது என முடிவானது. அதன்படி அவரை எங்கள் வீட்டில் தங்க வைத்தோம். பிறகு அவர் நோயுற்று மரணமடைந்தார். அவரது உடல் நீராட்டப்பட்டு அவரது ஆடையிலேயே கஃபனிடப்பட்டதும் நபி (ஸல்) அவர்கள் அங்கு வந்தார்கள். நான் (உஸ்மானை நோக்கி), \"ஸாயிபின் தந்தையே! உம் மீது இறையருள் உண்டாகட்டும்! அல்லாஹ் உம்மைக் கண்ணியப்படுத்தியுள்ளான் என்பதற்கு நான் சாட்சி கூறுகிறேன்\" எனக் கூறினேன். உடனே நபி (ஸல்) அவர்கள் \"அவரை அல்லாஹ் கண்ணியப்படுத்தியுள்ளான் என்பது, உனக்கெப்படித் தெரியும்?\" என்று கேட்டார்கள்.  \"அல்லாஹ்வின் தூதரே! என் தந்தை உங்களுக்கு அர்ப்பணமாகட்டும். பின் யாரைத்தான் அல்லாஹ் கண்ணியப்படுத்துவான்?\" என நான் கேட்டேன். அதற்கு, நபி (ஸல்) அவர்கள், \"இவர் இறந்து விட்டார். எனவே அல்லாஹ்வின்மீது ஆணையாக! இவர் விஷயத்தில் நன்மையையே விரும்புகின்றேன். ஆயினும் நான் அல்லாஹ்வின் தூதராக இருந்தும் எனது நிலைமை (நாளை) என்னவாகும் என்பது எனக்குத் தெரியாது\" என்று கூறினார்கள். அல்லாஹ்வின்மீது ஆணையாக! அதற்குப் பிறகு நான் யார் விஷயத்திலும் (அவ்வாறு) பாராட்டிக் கூறுவதேயில்லை.\n\nஅறிவிப்பவர்: உம்முல் அலா (ரலி), நூல்கள்: புகாரி (1243), அஹ்மத் (26186)"},
{"index": "280", "header": "இறைநம்பிக்கையாளர்களுக்கு இம்மையிலும் மறுமையில் நன்மை", "content": "\"உங்கள் இறைவன் எதை இறக்கினான்?\" என இறையச்சமுடையோரிடம் கேட்கப்பட்டது. \"நல்லதை!\" என்று அவர்கள் பதிலளித்தனர். நன்மை செய்தோருக்கு இவ்வுலகில் நன்மை உண்டு. மறுமையின் வீடே மிக மேலானது. இறையச்சமுடையோருக்கான வீடு மிகச் சிறந்தது.  (16:30)\nஅல்லாஹ்வின் தூதர் (ஸல்) அவர்கள் கூறினார்கள்:\nஅல்லாஹ் எந்த இறைநம்பிக்கையாளருக்கும் (அவர் செய்த நற்செயலுக்குரிய) நன்மையில் அநீதி இழைப்பதில்லை. அதற்குரிய நன்மை இம்மையிலும் அவருக்கு வழங்கப்படும். அதற்குரிய நன்மை மறுமையிலும் அவருக்கு வழங்கப்படும். இறைமறுப்பாளர் செய்த நற்செயல்களின் பலனால் இம்மையில் (மட்டும்) அவருக்கு உணவளிக்கப்படும். அவர் மறுமையை அடையும்போது, அவருக்கு வழங்கப்படுவதற்கு நன்மையேதும் இராது.\n\nஅறிவிப்பவர்: அனஸ் (ரலி), நூல்கள்: முஸ்லிம் (5408), அஹ்மத் (11790)"},
{"index": "281", "header": "மனிதர்களுக்கு நிவாரணமளிக்கும் தேன்", "content": "\"நீ மலைகளிலும், மரங்களிலும், அவர்கள் கட்டுகின்றவற்றிலும் கூடுகளைக் கட்டிக் கொள்! பின்னர் ஒவ்வொரு கனிகளி(ன் மலர்களி)லிருந்தும் சாப்பிடு! எளிதாக்கப்பட்ட உனது இறைவனின் பாதைகளில் செல்\" என உமது இறைவன் தேனீக்கு அறிவித்தான். அதன் வயிறுகளிலிருந்து வெவ்வேறு நிறங்களில் பானம் வெளியாகிறது. அதில் மனிதர்களுக்கு நிவாரணம் உள்ளது. சிந்திக்கும் மக்களுக்கு இதில் சான்று உள்ளது. (16:68, 69)\nநபி (ஸல்) அவர்கள் கூறினார்கள்:\nமூன்றில் (நோய்க்கு) நிவாரணம் உண்டு. இரத்தம் வெளியேற்றும் கருவியால் (உடலில்) கீறுவது, தேன் அருந்துவது, நெருப்பால் சூடு போட்டுக் கொள்வது ஆகியனவே அந்த மூன்றும். (ஆனால்) நான் என் சமுதாயத்தாருக்கு நெருப்பால் சூடு போட்டுக் கொள்ள வேண்டாமெனத் தடை விதித்கிறேன்.\n\nஅறிவிப்பவர்: இப்னு அப்பாஸ் (ரலி),\nநூல்கள்: புகாரி (5681), இப்னுமாஜா (3482), அஹ்மத் (2098)"},
{"index": "282", "header": "தள்ளாத வயதைப் பற்றி நபியவர்களின் பிரார்த்தனை", "content": "அல்லாஹ் உங்களைப் படைத்தான். பின்னர் அவன் உங்களைக் கைப்பற்றுவான். உங்களில் தள்ளாத வயதுவரை கொண்டு செல்லப்படுவோரும் உள்ளனர். இதன் காரணமாக, அவர்கள் விபரம் தெரிந்த பின்னர் (நினைவு தடுமாறி) எதையும் அறியாதோராகி விடுகின்றனர். அல்லாஹ் நன்கறிந்தவன்; ஆற்றல் மிக்கவன். (16:70)\n(என் தந்தை) சஅத் பின் அபீவக்காஸ் (ரலி) அவர்கள் ஐந்து விஷயங்களிலிருந்து பாதுகாப்புக் கோரும்படி கூறினார்கள். \"நபி (ஸல்) அவர்கள் அந்த ஐந்து விஷயங்களையும் குறிப்பிட்டு, அவற்றிலிருந்து பாதுகாப்புக் கோருமாறு ஆணையிட்டு வந்தார்கள்\" என்றும் கூறுவார்கள்.\n(அவை:) அல்லாஹும்ம இன்னீ அஊது பிக்க மினல் புக்லி, வ அஊது பிக்க மினல் ஜுப்னி, வ அஊது பிக்க அன் உறத்த இலா அர்தலில் உமுரி, வ அஊது பிக்க மின் ஃபித்னத்தித் துன்யா, வ அஊது பிக்க மின் அதாபில் கப்ர்.\nபொருள்: இறைவா! உன்னிடம் நான் கருமித்தனத்திலிருந்து பாதுகாப்புக் கோருகிறேன். கோழைத்தனத்திலிருந்து பாதுகாப்புக் கோருகிறேன். தள்ளாத வயதுக்கு நான் தள்ளப்படுவதிலிருந்து உன்னிடம் பாதுகாப்புக் கோருகிறேன். இம்மையின் சோதனையிலிருந்து உன்னிடம் பாதுகாப்புக் கோருகிறேன். மேலும், மண்ணறையின் வேதனையிலிருந்து உன்னிடம் பாதுகாப்புக் கோருகிறேன்.\nஇம்மையின் சோதனையென்பது தஜ்ஜாலின் சோதனையைக் குறிக்கிறது.\n\nஅறிவிப்பவர்: முஸ்அப் பின் ஸஅத், நூல்கள்: புகாரி (6365), முஸ்லிம் (5245)"},
{"index": "283", "header": "துன்புறுத்தியவர்களைத் தண்டிப்பதைவிட பொறுத்துக் கொள்வதே சிறந்தது", "content": "உஹுதுப் போர் நாளில் அறுபத்தி நான்கு அன்சாரிகளும், ஆறு முஹாஜிர்களும் கொல்லப்பட்டனர். அதில் ஹம்ஸா (ரலி) அவர்களும் ஒருவர். அவர்களின் உறுப்புக்களை (இணைவைப்பவர்கள்) சிதைத்துக் கொன்றார்கள். அப்போது அன்சாரிகள், இதுபோன்று நாம் ஒருநாள் வெல்லும்போது (நம் தோழர்கள் சிதைக்கப்பட்டதைவிட) அதிகமாக்குவோம். மக்கா வெற்றி பெற்ற நாளில் அல்லாஹ் \"நீங்கள் தண்டித்தால், நீங்கள் எந்த அளவு துன்புறுத்தப்பட்டீர்களோ அதே அளவு தண்டியுங்கள்! நீங்கள் பொறுத்துக் கொண்டால் அது பொறுமையாளர்களுக்கு மிகச் சிறந்தது\" என்ற (16:126) வசனத்தை இறக்கினான். அப்போது ஒரு மனிதர், \"இந்த நாளுக்குப் பிறகு ஒரு குறைஷியும் இருக்க முடியாது\" என்று கூறினார். அப்போது நபி (ஸல்) அவர்கள், நால்வதைத் தவிர மற்றவர்களை விட்டுவிடுங்கள்\" என்று கூறினார்கள்.\n\nஅறிவிப்பவர்: உபை பின் கஅப் (ரலி), நூல்கள்: திர்மிதீ (3054), அஹ்மத்(20280)"},
{"index": "284", "header": "'மிஃராஜ்' எனும் விண்ணுலகப் பயணம்", "content": "தன் அடியாரை மஸ்ஜிதுல் ஹராமிலிருந்து, சுற்றுப்புறத்திற்கு நாம் அருள்வளம் செய்த மஸ்ஜிலுல் அக்ஸாவுக்கு, நமது சான்றுகளை அவருக்குக் காட்டுவதற்காக இரவில் அழைத்துச் சென்றவன் தூயவன். அவனே செவியேற்பவன்; பார்ப்பவன். (17:1)\nநபிகளார் விண்ணுலகப் பயணம் சென்றபோது புராக் வாகனம் சேணம் பூட்டி, கடிவாளமிட்டுக் கொண்டு வரப்பட்டது. அது (புராக்) நபிகளாருக்குச் சிரமத்தைக் கொடுத்தது. அப்போது ஜிப்ரீல் (அலை) அவர்கள், \"முஹம்மத் அவர்களிடமா இப்படி நடந்து கொள்கிறாய்? அல்லாஹ்விடத்தில் கண்ணியமானவர்களில் இவரைவிட எவரும் உன்னிடத்தில் பயணித்ததில்லை\" என்று சொன்னபோது புராக்கிற்கு வியர்வை ஓடத் துவங்கியது என்று நபி (ஸல்) அவர்கள் கூறினார்கள்.\n\nஅறிவிப்பவர்: அனஸ் (ரலி), நூல்கள்: திர்மிதீ (3056), அஹ்மத் (12211)\n\nபைத்துல் மக்திஸ்ஸை நாங்கள் அடைந்த போது ஜிப்ரீல் (அலை) அவர்கள் தம் விரலால் கல்லில் ஓட்டைப் போட்டு அதில் புராக் வாகனத்தைக் கட்டினார்கள் என்று நபி (ஸல்) அவரகள் கூறினார்கள்.\n\nஅறிவிப்பவர்: புரைதா (ரலி), நூல்கள்: திர்மிதீ (3057), ஹாகிம் (3370)\n\nஅல்லாஹ்வின் தூதர் (ஸல்) அவர்கள் கூறினார்கள்:\n(விண்ணுலகப் பயணத்தின்போது) என்னிடம் கோவேறு கழுதையைவிடச் சிறியதும், (சாதாரண) கழுதையைவிடப் பெரியதுமான வெள்ளை நிற, நீளமான புராக் எனும் (மின்னல் வேக) வாகனம் கொண்டு வரப்பட்டது. அது கண்ணுக்கு எட்டும் தூரத்திற்குத் தனது கால் குளம்பை எடுத்து (எட்டு) வைக்கும். அதிலேறி நான் பைத்துல் மக்திஸ் (ஜெரூசலேம்) இறை ஆலயம்வரை சென்றேன். பிறகு இறைத் தூதர்கள் தமது வாகனத்தைக் கட்டி வைக்கும் வளையத்தில் எனது வாகனத்தைக் கட்டி வைத்துவிட்டு அந்த இறையாலயத்திற்குள் நுழைந்து இரண்டு ரக்அத்கள் தொழுதேன். பிறகு நான் அங்கிருந்து புறப்பட்டபோது (வானவர்) ஜிப்ரீல் (அலை) அவர்கள் ஒரு பாத்திரத்தில் மதுவும், இன்னொன்றில் பாலும் கொண்டு வந்தார். (அதில் விரும்பியதைத் தேர்ந்தெடுத்துக்கொள்ளுமாறு கூறினார்.) நான் பால் பாத்திரத்தைத் தேர்ந்தெடுத்துக் கொண்டேன். அப்போது ஜிப்ரீல், \"இயற்கையைத் தேர்ந்தெடுத்துக் கொண்டீர்\" என்று கூறினார்.\nபிறகு ஜிப்ரீல் என்னை அழைத்துக் கொண்டு முதல் வானத்திற்கு உயர்ந்தார். (அதன் கதவைத்) திறக்கும்படி கூறினார். அப்போது \"நீங்கள் யார்?\" என்று கேட்கப்பட்டது. அதற்கு அவர், \"ஜிப்ரீல்' என்று பதிலளித்தார். \"உங்களுடன் (வந்திருப்பவர்) யார்?\" என்று கேட்கப்பட்டது. அதற்கு அவர், 'முஹம்மத்' என்று பதிலளித்தார். \"(அவரை அழைத்து வரச் சொல்லி) அவரிடம் ஆள் அனுப்பப்பட்டிருந்ததா?\" என்று கேட்கப்பட்டது. அவர், \"(அவரை அழைத்து வரச் சொல்லி என்னை) அவரிடம் அனுப்பி வைக்கப்பட்டிருந்தது\" என்றார். அப்போது எங்களுக்காக(க் கதவு) திறக்கப்பட்டது. நான் அங்கு (ஆதி மனிதர்) ஆதம் (அலை) அவர்களைக் கண்டேன். அவர்கள் என்னை வாழ்த்தி வரவேற்று, எனது நன்மைக்காகப் பிரார்த்தித்தார்கள். பிறகு ஜிப்ரீல் என்னை அழைத்துக் கொண்டு இரண்டாம் வானத்திற்கு உயர்ந்தார். (அதன் கதவைத்) திறக்கும்படி சொன்னார். அப்போது \"நீங்கள் யார்?\" என்று கேட்கப்பட்டது. அதற்கு அவர், 'ஜிப்ரீல்' என்று பதிலளித்தார். \"உங்களுடன் (இருப்பவர்) யார்?\" என்று கேட்கப்பட்டதற்கு அவர், 'முஹம்மத்' என்று பதிலளித்தார். \"(அவரை அழைத்து வரும்படி) அவரிடம் ஆளனுப்பப்பட்டிருந்ததா?\" என்று கேட்கப்பட்டது. அவர், \"(ஆம், அவரை அழைத்து வரும்படி என்னை) அவரிடம் அனுப்பி வைக்கப்பட்டிருந்தது\" என்று பதிலளித்தார். அப்போது எங்களுக்காக(க் கதவு) திறக்கப்பட்டது. அங்குச் சகோதரிகளின் மக்களான ஈசா பின் மர்யம் (அலை), யஹ்யா பின் ஸகரிய்யா (அலை) ஆகியோரைக் கண்டேன். அவர்கள் இருவரும் என்னை வரவேற்று, எனது நன்மைக்காகப் பிரார்த்தித்தனர்.\nபிறகு ஜிப்ரீல் என்னை அழைத்துக் கொண்டு மூன்றாம் வானத்திற்கு உயர்ந்தார். (அதன் கதவைத்) திறக்கும்படி கூறினார். அப்போது \"நீங்கள் யார்?\" என்று கேட்கப்பட்டது. அதற்கு அவர், \"ஜிப்ரீல்' என்று பதிலளித்தார். \"உம்முடன் (இருப்பவர்) யார்?\" என்று கேட்கப்பட்டது. அவர், 'முஹம்மத்' என்று பதிலளித்தார். \"(அவரை அழைத்து வரும்படி) அவரிடம் ஆளனுப்பப்பட்டிருந்ததா?\" என்று கேட்கப்பட்டது. அவர், \"(ஆம், அவரை அழைத்து வரும்படி என்னை) அவரிடம் அனுப்பி வைக்கப்பட்டிருந்தது\" என்று பதிலளித்தார். உடனே எங்களுக்காக(க் கதவு) திறக்கப்பட்டது. அங்கு நான் யூசுஃப் (அலை) அவர்களைக் கண்டேன். (மொத்த) அழகில் சரிபாதி அவர்களுக்கு வழங்கப்பட்டிருந்தது. அன்னாரும் என்னை வரவேற்று எனது நன்மைக்காகப் பிரார்த்தித்தார்கள்.\nபிறகு ஜிப்ரீல் என்னை அழைத்துக் கொண்டு நான்காம் வானத்திற்கு உயர்ந்தார். (அந்த வானத்தின் கதவைத்) திறக்கும்படி கூறினார். அப்போது \"யார் அது?\" என்று கேட்கப்பட்டது. அவர், 'ஜிப்ரீல்' என்று பதிலளித்தார். \"உம்முடன் (இருப்பவர்) யார்?\" என்று கேட்கப்பட்டது. அவர் 'முஹம்மத்' என்று பதிலளித்தார். \"(அவரை அழைத்து வரும்படி) அவரிடம் ஆளனுப்பப்பட்டிருந்ததா?\" என்று கேட்கப்பட்டது. அவர், \"(ஆம் அவரை அழைத்து வரும்படி என்னை) அவரிடம் அனுப்பி வைக்கப்பட்டிருந்தது\" என்று பதிலளித்தார். அப்போது எங்களுக்காக(க் கதவு) திறக்கப்பட்டது. அங்கு நான் இத்ரீஸ் (அலை) அவர்களைக் கண்டேன். அவர்கள் (என்னை) வரவேற்று எனது நன்மைக்காகப் பிரார்த்தித்தார்கள். - (இத்ரீஸ் நபி தொடர்பாக) அல்லாஹ், \"அவரை உயர்ந்த நிலைக்கு உயர்த்தினோம்\" (19:57) என்று கூறுகின்றான்.-\nபிறகு ஜிப்ரீல் என்னை அழைத்துக் கொண்டு ஐந்தாம் வானத்தில் ஏறினார். (அந்த வானத்தின் கதவைத்) திறக்கும்படி கூறினார். அப்போது, \"யார் அது?\" என்று கேட்கப்பட்டது. அவர், 'ஜிப்ரீல்' என்று பதிலளித்தார். \"உம்முடன் (இருப்பவர்) யார்?\" என்று கேட்கப்பட்டது. அவர், 'முஹம்மத்' என்று பதிலளித்தார். \"(அவரை அழைத்து வருமாறு) ஆளனுப்பப்பட்டிருந்ததா?\" என்று கேட்கப்பட்டது. அவர், \"(ஆம், அவரை அழைத்து வருமாறு என்னை) அவரிடம் அனுப்பி வைக்கப்பட்டிருந்தது\" என்று பதிலளித்தார். அப்போது எங்களுக்காக(க் கதவு) திறக்கப்பட்டது. அங்கு நான் ஹாரூன் (அலை) அவர்களைக் கண்டேன். அவர்கள் (என்னை) வரவேற்று எனது நன்மைக்காகப் பிரார்த்தித்தார்கள்.\nபிறகு ஜிப்ரீல் என்னை அழைத்துக் கொண்டு ஆறாம் வானத்தில் ஏறினார். (அந்த வானத்தின் கதவைத்) திறக்கும்படி கூறினார். \"யார் அது?\" என்று கேட்கப்பட்டது. அவர், 'ஜிப்ரீல்' என்று பதிலளித்தார். \"உம்முடன் (இருப்பவர்) யார்?\" என்று கேட்கப்பட்டது. அவர் 'முஹம்மத்' என்று பதிலளித்தார் \"(அவரை அழைத்து வரும்படி) அவரிடம் ஆளனுப்பப்பட்டிருந்ததா?\" என்று கேட்கப்பட்டது. அவர், \"(ஆம், அவரை அழைத்து வரும்படி என்னை) அவரிடம் அனுப்பி வைக்கப்பட்டிருந்தது\" என்று பதிலளித்தார். அப்போது எங்களுக்காக(க் கதவு) திறக்கப்பட்டது. அங்கு நான் மூசா (அலை) அவர்களைக் கண்டேன். அவர்கள் (என்னை) வரவேற்று, எனது நன்மைக்காகப் பிரார்த்தித்தார்கள்.\nபிறகு ஜிப்ரீல் என்னை அழைத்துக் கொண்டு ஏழாவது வானத்தில் ஏறினார். (அந்த வானத்தின் கதவைத்) திறக்கும்படி கூறினார். \"யார் அது?\" என்று கேட்கப்பட்டது. அவர், 'ஜிப்ரீல்' என்று பதிலளித்தார். \"உம்முடன் (இருப்பவர்) யார்?\" என்று கேட்கப்பட்டது. அவர், 'முஹம்மத்' என்று பதிலளித்தார். \"(அவரை அழைத்து வரும்படி) அவரிடம் ஆளனுப்பப்பட்டிருந்ததா?\" என்று கேட்கப்பட்டது. அவர், \"(ஆம், அவரை அழைத்து வரும்படி என்னை) அவரிடம் அனுப்பி வைக்கப்பட்டிருந்தது\" என்று பதிலளித்தார். அப்போது எங்களுக்காக(க் கதவு) திறக்கப்பட்டது. அங்கு நான் இப்ராஹீம் (அலை) அவர்களைக் கண்டேன். அவர்கள் அல்பைத்துல் மஃமூர் (இறையில்லத்தில் தமது முதுகைச் சாய்த்து அமர்ந்து கொண்டிருந்தார்கள். அ(ந்த இறையில்லத்)தில் ஒவ்வொரு நாளும் எழுபதாயிரம் வானவர்கள் (இறைவனை வணங்கச்) செல்வார்கள். அவர்கள் மீண்டும் அங்கு செல்வதில்லை. (புதியவர்களே அடுத்து நுழைவார்கள்.)\nபிறகு (வான் எல்லையிலுள்ள இலந்தை மரமான) 'சித்ரத்துல் முன்தஹா' எனும் இடத்திற்கு என்னை ஜிப்ரீல் அழைத்துச் சென்றார். அதன் இலைகள் யானைகளின் காதுகளைப் போன்றிருந்தன. அதன் பழங்கள் கூஜாக்களைப் போன்றிருந்தன. அல்லாஹ்வின் ஆணையால் இனம் புரியாத (நிறங்கள்) அதனைச் சூழ்ந்து கொண்டபோது (அதன் அமைப்போ முற்றிலும்) மாறி விட்டது. அல்லாஹ்வின் படைப்புகளில் எவராலும் அதன் அழகை விவரித்துக் கூற முடியாது. அப்போது அல்லாஹ் அறிவிக்க வேண்டிய சிலவற்றை எனக்கு அறிவித்தான். என்மீது இரவிலும் பகலிலும் (நாள் ஒன்றுக்கு) ஐம்பது தொழுகைகளைக் கடமையாக்கினான்.\nபிறகு நான் மூசா (அலை) அவர்களிடம் இறங்கி வந்தேன். அப்போது அவர்கள், \"உங்கள் சமுதாயத்தாருக்கு உம்முடைய இறைவன் எதனைக் கடமையாக்கினான்?\" என்று கேட்டார்கள். \"ஐம்பது (வேளைத்) தொழுகைகளை(க் கடமையாக்கினான்)\" என்று நான் பதிலளித்தேன். \"உங்கள் இறைவனிடம் திரும்பிச் சென்று (உங்கள் சமுதாயத்தாருக்காகத் தொழுகையின் எண்ணிக்கையைக்) குறைக்கும்படி கேளுங்கள். ஏனெனில், உங்கள் சமுதாயத்தார் இதைத் தாங்க மாட்டார்கள். நான் (என்னுடைய) பனூ இஸ்ராயீல் மக்களிடம் பழகி அனுபவப்பட்டிருக்கிறேன்\" என்று கூறினார்கள். நான் என் இறைவனிடம் திரும்பிச் சென்று, \"என் இறைவா! என் சமுதாயத்தார்மீது (ஐம்பது வேளைத் தொழுகைகளின் எண்ணிக்கையைக்) குறைப்பாயாக!\" என்று கேட்டேன். இறைவன் (ஐம்பதிலிருந்து) ஐந்தை எனக்குக் குறைத்தான். நான் மூசா (அலை) அவர்களிடம் திரும்பிவந்து, \"(ஐம்பதிலிருந்து) ஐந்தை எனக்குக் குறைத்தான்\" என்று கூறினேன். அப்போது அவர்கள், \"உங்கள் சமுதாயத்தார் இதையும் தாங்க மாட்டார்கள். எனவே, உங்கள் இறைவனிடம் திரும்பிச் சென்று இன்னும் குறைக்கும்படி கேளுங்கள்\" என்றார்கள். இவ்வாறே நான், என் இறைவனுக்கும் மூசா (அலை) அவர்களுக்குமிடையே திரும்பிச் சென்று கொண்டிருந்தேன்.\nஇறுதியாக, \"முஹம்மதே! இவை இரவிலும் பகலிலும் (நிறைவேற்ற வேண்டிய) ஐவேளைத் தொழுகைகள் ஆகும். ஒவ்வொரு தொழுகைக்கும் பத்து (நற்பலன்கள்) உண்டு. எனவே, இவை ஐம்பது வேளைத் தொழுகை(க்கு ஈடு) ஆகும். ஒருவர், ஒரு நன்மை செய்ய வேண்டும் என (மனத்தில்) எண்ணி விட்டாலே, அதைச் செயல்படுத்தா விட்டாலும் அவருக்காக ஒரு நன்மை பதிவு செய்யப்படும். அதை அவர் செய்து முடித்து விட்டால் அவருக்காகப் பத்து நன்மைகள் பதிவு செய்யப்படும். ஒருவர் ஒரு தீமையைச் செய்ய எண்ணி, (அல்லாஹ்வுக்கு அஞ்சி) அதைச் செய்யாமல் இருந்து விட்டால் (குற்றம்) எதுவும் பதியப்படுவதில்லை. (எண்ணியபடி) அதை அவர் செய்து முடித்து விட்டால் அது ஒரு குற்றமாகவே பதிவு செய்யப்படுகிறது\" என்று கூறினான்.\nபின்னர் நான் அங்கிருந்து புறப்பட்டு மூசா (அலை) அவர்களிடம் வந்து சேர்ந்தேன். அ(ல்லாஹ் கூறிய)தை அவர்களிடம் தெரிவித்தேன். அப்போது அவர்கள், \"உங்கள் இறைவனிடம் திரும்பிச் சென்று இன்னும் குறைக்கும்படி கேளுங்கள்\" என்று கூறினார்கள். உடனே நான், \"(பலமுறை) என் இறைவனிடம் திரும்பிச் சென்று விட்டேன். (இன்னும்) அவனிடம் (குறைத்துக் கேட்க) நான் வெட்கப்படுகிறேன்\" என்று கூறி விட்டேன்.\n\nஅறிவிப்பவர்: அனஸ் (ரலி), நூல்கள்: முஸ்லிம் (259), புகாரி (3207)\n\nஅல்லாஹ்வின் தூதர் (ஸல்) அவர்கள் கூறினார்கள்:\n(நான் இரவின் சிறுபகுதியில் கஅபாவிலிருந்து பைத்துல் மக்திஸ் வரை சென்றதாகக் கூறியபோது) என்னை குறைஷிகள் நம்ப மறுத்தனர். அப்போது நான் கஅபாவின் 'ஹிஜ்ர்' என்னும் (வளைந்த) பகுதியில் நின்றேன். அல்லாஹ் எனக்கு பைத்துல் மக்திஸைக் காட்சியளிக்கச் செய்தான். அப்போது அதைப் பார்த்தபடியே நான் அவர்களுக்கு அதன் அடையாளங்களை விவரிக்கலானேன்.\n\nஅறிவிப்பவர்: அனஸ் (ரலி), நூல்கள்: புகாரி (3886), முஸ்லிம் (276)\n\nநபி (ஸல்) அவர்கள் இரவில் பைத்துல் மக்திஸ் வரை சென்றார்கள். பின்னர் அந்த இரவிலேயே வந்தார்கள். அப்போது அவர்களின் பயணம், பைத்துல் மக்திஸின் அடையாளம், அவர்களின் வாகனம் ஆகிவற்றைப் பற்றி தெரிவித்தார்கள். \"முஹம்மதே! நாங்கள் உம்மை உண்மைப்படுத்த மாட்டோம்\" எனச் சில மனிதர்கள் கூறினார்கள். அவர்கள் இறைமறுப்பாளர்களாக மாறினார்கள். அவர்களை(ப் பத்ருப் போரில்) அபூஜஹ்லுடன் சேர்த்து அல்லாஹ் அழித்து விட்டான்.\n\nஅறிவிப்பவர்: இப்னு அப்பாஸ்(ரலி), நூல்கள்: நஸாயீ-குப்ரா(11219),அஹ்மத்(3365)"},
{"index": "285", "header": "நன்றியுள்ள அடியார் நூஹ் நபி", "content": "நூஹுடன் நாம் (கப்பலில்) சுமந்து சென்றோரின் வழித்தோன்றல்களே! அவர் நன்றியுள்ள அடியாராக இருந்தார். (17:3)\nமறுமையில் மக்கள் நூஹ் (அலை) அவர்களிடம் சென்று, 'உங்களை அல்லாஹ், நன்றியுள்ள அடியார்' என்று குறிப்பிட்டுள்ளான்\" எனக் கூறுவார்கள் என்று பின்வரும் நபிமொழியில் இடம் பெற்றுள்ளது.\nநாங்கள் நபி (ஸல்) அவர்களுடன், ஒரு விருந்தில் இருந்தோம். அப்போது தோள்பகுதி (முன்னங்கால்) ஒன்று நபி (ஸல்) அவர்களிடம் நீட்டப்பட்டது. அது அவர்களுக்கு மிகவும் விருப்பமானதாக இருந்து வந்தது. நபி (ஸல்) அவர்கள் (அதைத் தம்) வாயாலேயே (பற்களில்) பற்றிக்கொண்டு அதிலிருந்து சிறிது உண்டார்கள். பிறகு, \"நான் மறுமை நாளில் மக்களின் தலைவன் ஆவேன். (அந்நாளில்) அல்லாஹ் (மக்களில்) முந்தியவர்களையும், பிந்தியவர்களையும் ஒரே சமவெளியில் எவரைக் கொண்டு ஒன்று திரட்டுவான் என்பது உங்களுக்குத் தெரியுமா? காண்பவர் அந்த மக்களைக் காண முடியும். (தம்மை) அழைப்பவர்களை அவர்களும் செவிமடுப்பார்கள். சூரியன் அவர்களுக்கு அருகில் வரும்.\nஅப்போது மக்கள் சிலர் (மற்ற மக்களை நோக்கி), \"நீங்கள் எத்தகைய (துன்பகரமான) நிலையில் இருக்கிறீர்கள் என்பதையும், உங்களுக்கு எத்தகைய (ஆபத்தான) நிலை நேர்ந்திருக்கின்றது என்பதையும் நீங்கள் பார்க்கவில்லையா? உங்களுக்காக உங்கள் இறைவனிடம் பரிந்துரை செய்பவரைத் (தேடிப்) பார்க்க மாட்டீர்களா?\" என்று கேட்பார்கள். மக்கள் சிலர், \"உங்கள் தந்தை ஆதம் (அலை) அவர்கள் (உங்களுக்காகப் பரிந்துரை செய்வார்கள்)\" என்று கூறுவார்கள். ஆகவே, மக்கள் ஆதம் (அலை) அவர்களிடம் சென்று, \"ஆதமே! நீங்கள் மனித இனத்தின் தந்தையாவீர்கள். உங்களை அல்லாஹ் தன் கரத்தால் படைத்தான். உங்களுக்குள் தன்(னால் உருவாக்கப்பட்ட) உயிரை ஊதினான். வானவர்களை உங்களுக்குச் சிரம்பணியும்படி ஆணையிட்டான். அவ்வாறே அவர்களும் உங்களுக்குச் சிரம் பணிந்தார்கள். உங்களை சொர்க்கத்தில் குடியமர்த்தினான். நீங்கள் உங்கள் இறைவ னிடம் எங்களுக்காகப் பரிந்துரை செய்ய மாட்டீர்களா? நாங்கள் (சிக்கிக் கொண்டு) இருக்கும் (அவல) நிலையையும் எங்களுக்கு நேர்ந்திருக்கும் (துன்ப) நிலையையும் நீங்கள் பார்க்கவில்லையா?\" என்று கேட்பார்கள்.\nஅதற்கு ஆதம் (அலை) அவர்கள், \"(நான் தவறு செய்த காரணத்தால்) என் இறைவன் என்மீது (கடும்) கோபம் கொண்டான். அதற்கு முன் அதைப் போன்று அவன் கோபம் கொண்டதில்லை. அதற்குப் பிறகும் அதைப் போல் அவன் கோபம் கொள்ள மாட்டான். (நான் நெருங்கக் கூடாத ஒரு) மரத்திலிருந்து (உண்ண வேண்டாமென்று) என்னைத் தடுத்தான். நான் (அவனுக்கு) மாறு செய்தேன். என்னையே நான் காப்பாற்றிக் கொள்ள வேண்டிய நிலையிலுள்ளேன். (ஆகவே,) நீங்கள் வேறெவரிடமாவது செல்லுங்கள். நீங்கள் நூஹ் (அலை) அவர்களிடம் செல்லுங்கள்\" என்று கூறுவார்கள். உடனே, மக்கள் நூஹ் (அலை) அவர்களிடம் சென்று, \"நூஹே! நீங்கள் பூமியில் வசிப்பவர்களுக்கு (அனுப்பப்பட்ட) முதல் இறைத் தூதர் ஆவீர்கள். உங்களை அல்லாஹ், 'நன்றி செலுத்தும் அடியார்' என்று குறிப்பிட்டுள்ளான். நாங்கள் (சிக்கிக் கொண்டு) இருக்கும் அவல நிலையை நீங்கள் பார்க்கவில்லையா? எங்களுக்கு நேர்ந்துள்ள (இந்தத் துன்ப) நிலையை நீங்கள் காணவில்லையா? எங்களுக்காக உங்கள் இறைவனிடம் பரிந்துரைக்க மாட்டீர்களா?\" என்று கேட்பார்கள். அதற்கு அவர்கள், \"என் இறைவன் இன்று என்மீது (கடும்) கோபம் கொண்டுள்ளான். இதற்கு முன் அவன் இதைப் போல் கோபம் கொண்டதில்லை. இதற்குப் பிறகும் இதைப்போல் கோபம் கொள்ள மாட்டான். என்னையே நான் காப்பாற்றிக் கொள்ள வேண்டியுள்ளது. (இறுதி) நபி (ஸல்) அவர்களிடம் செல்லுங்கள்\" என்று கூறுவார். மக்கள் என்னிடம் வருவார்கள். நான் இறை சிம்மாசனத்திற்குக் கீழே சஜ்தா செய்வேன். அப்போது \"முஹம்மதே! உங்கள் தலையை உயர்த்துவீராக! பரிந்துரை செய்யுங்கள். (உங்கள்) பரிந்துரை ஏற்றுக் கொள்ளப்படும். கேளுங்கள். அது உங்களுக்குத் தரப்படும்\" என்று (இறைவனின் தரப்பிலிருந்து) சொல்லப்படும். அறிவிப்பாளர் முஹம்மத் பின் உபைத் (ரஹ்) அவர்கள், \"இந்த ஹதீஸ் முழுமையாக எனக்கு நினைவில்லை\" என்று கூறுகிறார்கள்.\n\nஅறிவிப்பவர்: அபூஹுரைரா (ரலி), நூல்கள்: புகாரி (3340), முஸ்லிம் (327)"},
{"index": "286", "header": "உறவினருக்கும், ஏழைக்கும், வழிப்போக்கருக்கும் உரிமையை வழங்குதல்", "content": "உறவினருக்கும், ஏழைக்கும், வழிப்போக்கருக்கும் அவர்களின் உரிமைகளை வழங்குவீராக! ஒருசிறிதும் வீண்விரயம் செய்யாதீர்! (17:26)\nபனுதமீம் குலத்தைச் சார்ந்த ஒரு மனிதர் நபி (ஸல்) அவர்களிடம் வந்து, \"அல்லாஹ்வின் தூதரே! நான் அதிகம் செல்வம் உள்ளவன். மேலும் குழந்தைகள், குடும்பங்கள், வீடுகள் உள்ளவன். நான் எப்படிச் செலவு செய்ய வேண்டும்? எவ்வாறு நடந்து கொள்ள வேண்டும் என்பதை எனக்கு அறிவியுங்கள்\" என்று கேட்டார். அதற்கு நபி (ஸல்) அவர்கள் \"உன் செல்வத்திலிருந்து ஜகாத்தை வழங்கி விடுவீராக! அது உன்னை தூய்மைப்படுத்துகின்ற ஒரு தூயபொருளாகும். உன் உறவினருடன் சேர்ந்து வாழும். இரந்து கேட்பவர், பக்கத்து வீட்டார், ஏழைகள் ஆகியவர்களின் உரிமையை அறிந்து கொள்வீர்!\" என்று சொன்னார்கள். அதற்கு அவர், \"அல்லாஹ்வின் தூதரே! எனக்குச் சுருக்கமாகச் சொல்லுங்கள்!\" என்றார்.\n\"உறவினருக்கும், ஏழைக்கும், வழிப்போக்கருக்கும் அவர்களின் உரிமைகளை வழங்குவீராக! ஒருசிறிதும் வீண்விரயம் செய்யாதீர்!\" என்று நபி (ஸல்) அவர்கள் கூறினார்கள்.\n\"அல்லாஹ்வின் தூதரே! போதும். நான் உங்கள் தூதரிடம் ஸகாத்தை நிறைவேற்றி விட்டால் நான் (அக்கடமையை விட்டு) நீங்கி, அல்லாஹ்வின் பக்கமும் அவன் தூதர் பக்கமும் வந்துவிடுவேன் அல்லவா?\" என்று கேட்டார். \"ஆம்! என் தூதரிடம் (ஸகாத்தை வழங்கி) நிறைவேற்றி விட்டால் உனது (பொறுப்பிலிருந்து) நீங்கிக் கொள்வாய்! உனக்கு அதன் நன்மை கிடைக்கும். அதை மாற்றியவர்மீது தண்டனை கிடைக்கும்\" என்று நபி (ஸல்) அவர்கள் கூறினார்கள்.\n\nஅறிவிப்பவர்: அபூஹுரைரா (ரலி),\nநூல்கள்: அஹ்மத் (11945), தப்ரானீ - அவ்ஸத் (8802), ஹாகிம் (3374)"},
{"index": "287", "header": "விபச்சாரம் மானக்கேடானதும், கெட்டவழிமுறையும் ஆகும்", "content": "விபச்சாரத்தின் பக்கம் நெருங்காதீர்கள்! அது மானக்கேடானதாகவும், கெட்ட வழியாகவும் இருக்கிறது. (17:32)\nஅபூ உமாமா (ரலி) அவர்கள் அறிவிக்கிறார்கள்: ஒரு இளைஞர் நபி (ஸல்) அவர்களிடம் வந்து, \"அல்லாஹ்வின் தூதரே! எனக்கு விபச்சாரம் செய்வதற்கு அனுமதி தாருங்கள்\" என்று கேட்டார். (அங்கிருந்த) கூட்டத்தினர் அவரை முன்னோக்கி அவரைக் கண்டித்தார்கள். \"போதும் நிறுத்து! போதும் நிறுத்து!\" என்று கூறினார்கள். நபியவர்கள், \"அவரை என்னருகில் அனுப்புங்கள்\" என்று கூறினார்கள். அதன்படி அவர் நபியவர்களின் அருகில் வந்து அமர்ந்தார். அவரிடம் நபியவர்கள், \"நீ அதனை உன்னைப் பெற்றவளுக்கு விரும்புவாயா?\" எனக் கேட்டார்கள். அதற்கவர், \"அல்லாஹ் என்னை உங்களுக்கு அர்ப்பணமாக்குவானாக! அல்லாஹ்வின்மீது ஆணையாக! நான் அவ்வாறு விரும்ப மாட்டேன்\" என்று கூறினார். அதற்கு நபியவர்கள் \"அவ்வாறே மக்களும் தங்களுடைய தாய்மார்களுக்கு அதை விரும்ப மாட்டார்கள்\" என்று கூறிவிட்டு, \"அதை நீ உன் மகளுக்கு விரும்புவாயா?\" எனக் கேட்டார்கள். \"அல்லாஹ் என்னை உங்களுக்கு அர்ப்பணமாக்குவானாக! அல்லாஹ்வின்மீது ஆணையாக! நான் அவ்வாறு விரும்ப மாட்டேன், அல்லாஹ்வின் தூதரே!\" என்று கூறினார். அதற்கு நபியவர்கள், \"அவ்வாறே அனைத்து மக்களும் தங்களுடைய மகள்களுக்கு அதை விரும்ப மாட்டார்கள்\" என்று கூறினார்கள். \"நீ அதனை உன் சகோதரிக்கு விரும்புவாயா?\" எனக் கேட்டார்கள். அதற்கவர், \"அல்லாஹ் என்னை உங்களுக்கு அர்ப்பணமாக்குவானாக! அல்லாஹ்வின்மீது ஆணையாக! நான் அவ்வாறு விரும்ப மாட்டேன்\" என்று கூறினார். அதற்கு நபியவர்கள், \"அவ்வாறே அனைத்து மக்களும் தங்களுடைய சகோதரிகளுக்கு அதை விரும்ப மாட்டார்கள்\" என்று கூறினார்கள். \"நீ அதனை உன்னுடைய மாமிக்கு விரும்புவாயா?\" எனக் கேட்டார்கள். அதற்கவர், \"அல்லாஹ் என்னை உங்களுக்கு அர்ப்பணமாக்குவானாக! அல்லாஹ்வின்மீது ஆணையாக! நான் அவ்வாறு விரும்ப மாட்டேன்\" என்று கூறினார். அதற்கு நபியவர்கள் \"அவ்வாறே அனைத்து மக்களும் தங்களுடைய மாமிமார்களுக்கு அதை விரும்ப மாட்டார்கள்\" என்று கூறினார்கள். \"நீ அதனை உன் தாயின் சகோதரிக்கு விரும்புவாயா?\" எனக் கேட்டார்கள். அதற்கவர், \"அல்லாஹ் என்னை உங்களுக்கு அர்ப்பணமாக்குவானாக! அல்லாஹ்வின்மீது ஆணையாக! நான் அவ்வாறு விரும்ப மாட்டேன்\" என்று கூறினார். அதற்கு நபியவர்கள், \"அவ்வாறே அனைத்து மக்களும் தங்களுடைய தாயின் சகோதரிகளுக்கு அதை விரும்ப மாட்டார்கள்\" என்று கூறினார்கள். பிறகு நபியவர்கள் தமது கையை அவர்மீது வைத்தார்கள். \"அல்லாஹ்வே! இவரின் பாவத்தை மன்னிப்பாயாக! இவரின் உள்ளத்தைத் தூய்மைப்படுத்துவாயாக. இவருடைய கற்புநெறியைப் பாதுகாப்பாயாக!\" என்று இறைஞ்சினார்கள். அதற்குப் பிறகு அந்த இளைஞர் (தவறான) எந்த ஒன்றின் பக்கமும் திரும்பவில்லை.\nநூல்: அஹ்மத் (21285)"},
{"index": "288", "header": "தாவூத் நபிக்கு வழங்கப்பட்ட ஸபூர் வேதம்", "content": "தாவூதுக்கு ஸபூர் வேதத்தை வழங்கினோம். (17:55)\nநபி (ஸல்) அவர்கள் கூறியதாவது:\nதாவூத் (அலை) அவர்களுக்கு (தவ்ராத், ஸபூர் ஆகிய இறைவேதங்களை) ஓதுவது எளிதாக்கப்பட்டிருந்தது. தம் வாகனத்தை(ச் சவாரிக்காகத்) தயார் செய்யும்படி ஆணையிடுவார். உடனே, அதற்குச் சேணம் பூட்டப்படும். வாகனத்திற்குச் சேணம் பூட்டப்படுவதற்கு முன்பே இறைவேதத்தை ஓதி விடுவார். தன் கையினால் உழைத்துப் பெறும் ஊதியத்திலிருந்துதான் உணவு உண்பார்.\n\nஅறிவிப்பவர்: அபூஹுரைரா (ரலி), நூல்கள்: புகாரி (3417), அஹ்மத் (7813)"},
{"index": "289", "header": "ஜின்களும் இறைவனின் அடியார்களே!", "content": "\"அவர்கள் யாரை அழைக்கிறார்களோ அத்தகையோர், தம்மில் (இறைவனுக்கு) யார் மிக நெருக்கமானவர்கள் என்பதற்காக (வணக்க வழிபாடுகள் மூலம்) தமது இறைவனின்பக்கம் நெருங்கும் வழியைத் தேடுகின்றனர்\" (17:57) எனும் வசனம் தொடர்பாக அப்துல்லாஹ் பின் மஸ்ஊத் (ரலி) அவர்கள் (பின்வருமாறு) விளக்கமளித்தார்கள்:\nமக்களில் சிலர் 'ஜின்' இனத்தாரில் சிலரை வழிபட்டு வந்தனர். அப்போது அந்த 'ஜின்'கள் இஸ்லாத்தை ஏற்றுக் கொண்டனர். மனிதர்கள் தங்களது (ஜின்) வழிபாட்டையே பலமாகப் பிடித்துக் கொண்டிருந்தனர். அப்போதுதான் இந்த 17:57 வசனம் அருளப்பட்டது.\n\nஅறிவிப்பவர்: அபூ மஅமர், நூல்கள்: முஸ்லிம் (5766), புகாரி (4714)"},
{"index": "290", "header": "அற்புதத்தைக் கோரிய மக்காவாசிகளுக்கு இறைவனின் பதில்", "content": "மக்காவாசிகள் நபி (ஸல்) அவர்களிடம் சஃபா மலையைத் தங்கமாக மாற்றுமாறும், தங்களை விட்டும் மலையை அப்புறப்படுத்த வேண்டும் என்றும், அதில் அவர்கள் விவசாயம் செய்ய வேண்டும் என்றும் கேட்டனர். அதற்கு \"நீர் நாடினால் அவர்களுக்கு அவகாசம் வழங்கலாம். நீ நாடினால் அவர்கள் கேட்டது வழங்கப்படும். அதன் பின்னர் அவர்கள் (ஓரிறைக் கொள்கை) மறுத்தால் இதற்கு முந்தைய சமுதாயம் அழிக்கப்பட்டது போல் அழிக்கப்படுவார்கள்\" என்று (நபிகளாருக்குச்) சொல்லப்பட்டது. \"வேண்டாம். அவர்களுக்கு நான் அவகாசமே அளிக்கிறேன்\" என்று நபி (ஸல்) அவர்கள் கூறினார்கள். அப்போதுதான் \"நாம் அற்புதங்களை அனுப்புவதற்குத் தடையாக இருப்பதெல்லாம் முன்சென்றோர் அவற்றைப் பொய்யெனக் கூறியதால் (அவர்கள் அழிக்கப்பட்டது) தான்.  ஸமூது சமுதாயத்திற்கு ஒரு பெண் ஒட்டகத்தைக் கண்கூடா(ன சான்றா)க வழங்கினோம். ஆனால் அவர்கள் அதற்கு அநியாயம் செய்தனர். அச்சத்தை ஏற்படுத்துவதற்காகவே சான்றுகளை அனுப்புகிறோம்\" என்ற (17:59) வசனம் இறங்கியது.\n\nஅறிவிப்பவர்: இப்னு அப்பாஸ் (ரலி), நூல்கள்: அஹ்மத் (2217), பஸ்ஸார் (5036), நஸாயீ - குப்ரா (11226), ஹாகிம் (3225)"},
{"index": "291", "header": "இறைவன் காட்டிய காட்சியும், சபிக்கப்பட்ட மரமும்", "content": "\"நாம் உமக்குக் காட்டிய காட்சியையும், குர்ஆனில் சபிக்கப்பட்ட மரத்தையும் மனிதர்களுக்குச் சோதனையாகவே தவிர நாம் ஆக்கவில்லை\" என்ற (17:60) இறை வசனத்திற்கு விளக்கம் தரும்போது இப்னு அப்பாஸ் (ரலி) அவர்கள், \"இது அல்லாஹ்வின் தூதர் (ஸல்) அவர்கள் பைத்துல் மக்திஸுக்கு அழைத்துச் செல்லப்பட்ட இரவில் அவர்களுக்குக் காட்டப்பட்ட காட்சிகளைக் குறிக்கும். 'குர்ஆனில் சபிக்கப்பட்டுள்ள மரம்' என்பது (நரகத்திலுள்ள) 'ஸக்கூம்' என்னும் (கள்ளி) மரத்தைக் குறிக்கும்\" என்று சொன்னார்கள்.\n\nஅறிவிப்பவர்: இக்ரிமா, நூல்கள்: புகாரி (3888), திர்மிதீ (3059), அஹ்மத் (3320)"},
{"index": "292", "header": "வானவர்கள் ஒன்றுகூடும் ஃபஜ்ர் தொழுகை", "content": "\"....ஃபஜ்ர் (தொழுகையில்) ஓதுதலையும் நிலைநிறுத்துவீராக! ஃபஜ்ர் (தொழுகையில்) ஓதுதல் சாட்சி கூறப்படுவதாக உள்ளது\" எனும் (17:78) வசனத்தைப் பற்றி நபி (ஸல்) அவர்கள் குறிப்பிடும்போது \"ஃபஜ்ர் தொழுகையில் இரவு நேரத்து வானவர்களும், பகல் நேரத்து வானவர்களும் ஒன்றுசேர்கிறார்கள்\" என்று குறிப்பிட்டார்கள்.\n\nஅறிவிப்பவர்: அபூஹுரைரா (ரலி),\nநூல்கள்: திர்மிதீ (3060), இப்னுமாஜா (662), அஹ்மத் (9749)\n\"உங்களில் ஒருவர் தனியாகத் தொழுவதைவிட (ஜமாஅத்துடன்) கூட்டாகத் தொழுவது இருபத்தைந்து மடங்கு அதிக சிறப்புடையதாகும். ஃபஜ்ர் தொழுகையில் இரவு நேரத்து வானவர்களும், பகல் நேரத்து வானவர்களும் ஒன்றுசேர்கிறார்கள்\" என்று அல்லாஹ்வின் தூதர் (ஸல்) அவர்கள் கூறினார்கள்.\n\"நீங்கள் விரும்பினால் 'ஃபஜ்ர் (தொழுகையில்) ஓதுதல் சாட்சி கூறப்படுவதாக உள்ளது' எனும் (17:78) இறை வசனத்தை ஓதிக் கொள்ளுங்கள்\" என்று இதை அறிவித்த அபூஹுரைரா (ரலி) அவர்கள் கூறினார்கள்.\n\nஅறிவிப்பவர்: அபூஹுரைரா (ரலி), நூல்கள்: புகாரி (648), முஸ்லிம் (1148)"},
{"index": "293", "header": "மகாமும் மஹ்மூத் எனும் புகழப்பட்ட இடம்", "content": "(நபியே!) இரவின் ஒரு பகுதியில், குர்ஆன் (ஓதுவதன்) மூலம் தஹஜ்ஜத் தொழுகையை நிறைவேற்றுவீராக! (இது) உமக்கு உபரியானதாகும். உமது இறைவன், உம்மைப் புகழப்பட்ட இடத்தில் எழுப்பக் கூடும். (17:79)\nமக்கள் மறுமை நாளில் பல குழுக்களாக ஆகிவிடுவார்கள். ஒவ்வொரு சமுதாயத்தினரும் தத்தம் நபியைப் பின்தொடர்ந்து சென்று, \"இன்னாரே (எங்களுக்காக அல்லாஹ்விடம்) பரிந்துரை செய்யுங்கள்!\" என்று கேட்பார்கள். (ஒவ்வொருவராகத் தம்மால் இயலாதென்று மறுத்துக் கொண்டே வர) இறுதியில் நபி (ஸல்) அவர்களிடம் பரிந்துரை (கோரிக்கை) செல்லும். நபி (ஸல்) அவர்கள் அல்லாஹ்விடம் பரிந்துரைப்பார்கள். நபியவர்களை அல்லாஹ் ('மகாமும் மஹ்மூத்' எனும்) புகழப்பட்ட இடத்தில் எழுப்பும் நாளில் இது நடக்கும். .\n\nஅறிவிப்பவர்: இப்னு உமர் (ரலி), நூல்: புகாரி (4718)\n\n\"மறுமை நாளில் மனிதர்கள் எழுப்பப்படுவார்கள். நானும் என் சமுதாயமும் உயரமான இடத்தில் இருப்போம். என் இறைவன் எனக்கு இரண்டு பச்சை நிற ஆடைகளை அணிவிப்பான். பின்னர் எனக்கு அனுமதி வழங்கப்படும். அல்லாஹ் நாடிய அளவு நான் (பரிந்துரையைச்) சொல்வேன். இதுதான் புகழப்பட்ட இடமாகும்\" என்று நபி (ஸல்) அவர்கள் கூறினார்கள்.\n\nஅறிவிப்பவர்: கஅப் பின் மாலிக்(ரலி), நூல்: அஹ்மத்(15223),தப்ரானீகபீர்(15492)\n\nநபி (ஸல்) அவர்கள் கூறினார்கள்:\nமறுமைநாளில் இறைநம்பிக்கையாளர்கள் கவலைப்படும் அளவுக்கு நிறுத்திவைக்கப் படுவார்கள். அப்போது அவர்கள், \"இந்த இடத்திலிருந்து நம்மை விடுவிக்க நம் இறைவனிடம் பரிந்துரைக்கும்படி (யாரையாவது) நாம் கேட்டுக்கொண்டால் என்ன?\" என்று பேசிக் கொள்வார்கள். பிறகு அவர்கள் ஆதம் (அலை) அவர்களிடம் சென்று, \"நீங்கள் மனிதர்களின் தந்தை ஆதம் ஆவீர்; அல்லாஹ் தனது கையால் உங்களைப் படைத்தான்;  தனது சொர்க்கத்தில் உங்களைக் குடியிருக்கச் செய்தான்; தன்னுடைய வானவர்களை உங்களுக்குச் சிரம் பணியச் செய்தான்;  எல்லாப் பொருட்களின் பெயர் களையும் உங்களுக்கு அவன் கற்பித்தான். (எனவே,) இந்த(ச் சோதனையான) கட்டத்திலிருந்து எங்களை விடுவிப்பதற்காக உங்கள் இறைவனிடத்தில் எங்களுக்காகப் பரிந்துரை செய்யுங்கள்\" என்று கோருவர். அதற்கு ஆதம் (அலை) அவர்கள், \"(நீங்கள் நினைக்கும்) அந்த இடத்தில் நான் இல்லை\" என்று கூறிவிட்டு, உண்ணக் கூடாதெனத் தடை விதிக்கப்பட்டிருந்த மரத்திலிருந்து புசித்து விட்டதால் தாம் புரிந்த தவறினை அவர்கள் எடுத்துக் கூறுவார்கள். \"(எனக்குப்பின்) பூமியிலுள்ளவர்களுக்கு இறைவனால் நியமிக்கப்பட்ட (முக்கியமான) இறைத் தூதர்களில் முதலாமவரான நூஹ் (அலை) அவர்களிடம் செல்லுங்கள்\" என்று கூறுவார்கள்.\nஉடனே இறைநம்பிக்கையாளர்கள் நூஹ் (அலை) அவர்களிடம் செல்வார்கள். அப்போது அன்னாரும் \"(நீங்கள் நினைக்கும்) அந்த இடத்தில் நான் இல்லை\" என்று கூறி, அறியாமல் தம் இறைவனிடம் வேண்டியதால் ஏற்பட்ட தமது தவறினை அவர்கள் நினைவுகூர்வார்கள். பிறகு, \"நீங்கள் பேரருளாள(ன் இறைவ)னின் உற்ற நண்பர் இப்ராஹீம் (அலை) அவர்களிடம் செல்லுங்கள்\" என்று சொல்வார்கள். உடனே இறை நம்பிக்கையாளர்கள் இப்ராஹீம் (அலை) அவர்களிடம் செல்வார்கள். அப்போது அவர்களும், \"(நீங்கள் நினைக்கும்) அந்த இடத்தில் நான் இல்லை\" என்று சொல்லிவிட்டு, தாம் (உலக வாழ்வில்) சொன்ன மூன்று பொய்களை எடுத்துக் கூறுவார்கள். பிறகு, \"நீங்கள் மூசா (அலை) அவர்களிடம் செல்லுங்கள். அவருக்கு அல்லாஹ் தவ்ராத் (வேதத்)தை வழங்கி, அவருடன் உரையாடி, தன்னுடன் கலந்துரையாடும் அளவுக்கு நெருக்கம் அளித்த அடியார் ஆவார் அவர்\" என்று சொல்வார்கள். உடனே இறை நம்பிக்கையாளர்கள் மூசா (அலை) அவர்களிடம் செல்வார்கள். அப்போது அன்னாரும், \"(நீங்கள் நினைக்கும்) அந்த இடத்தில் நான் இல்லை\" என்று சொல்லிவிட்டு, (உலகில்) ஒருவரைக் கொலை செய்துவிட்டதால் தாம் செய்த குற்றத்தை எடுத்துக் கூறுவார்கள். பிறகு \"நீங்கள் அல்லாஹ்வின் அடியாரும் தூதருமான, அவனது ஆவியும் வார்த்தையுமான ஈசா (அலை) அவர்களிடம் செல்லுங்கள்\" என்று மூசா கூறுவார்கள். உடனே இறைநம்பிக்கையாளர்கள் ஈசா (அலை) அவர்களிடம் செல்வார்கள். அவர்களும் \"(நீங்கள் நினைக்கும்) அந்த இடத்தில் நான் இல்லை; இறைவனால் முன் பின் பாவங்கள் மன்னிக்கப்பட்ட அடியாரான முஹம்மத் (ஸல்) அவர்களிடம் செல்லுங்கள்\" என்று சொல்வார்கள்.\nஉடனே இறைநம்பிக்கையாளர்கள் என்னிடம் வருவார்கள். அப்போது நான் என் இறைவனை அவனது இல்ல(மான சொர்க்க)த்தில் சந்திக்க அனுமதி கோருவேன். எனக்கு அதற்கான அனுமதி வழங்கப்படும். நான் என் இறைவனைக் காணும்போது  சஜ்தாவில் விழுந்துவிடுவேன். தான் நாடிய வரை அல்லாஹ் என்னை (அப்படியே) விட்டுவிடுவான். பிறகு அவன், \"எழுங்கள், முஹம்மதே! சொல்லுங்கள்;  செவியேற்கப்படும். பரிந்துரை செய்யுங்கள்; உங்கள் பரிந்துரை ஏற்கப்படும். கேளுங்கள்;  உங்களுக்குத் தரப்படும்\" என்று கூறுவான். அப்போது நான் எனது தலையை உயர்த்தி இறைவன் எனக்குக் கற்றுத்தரும் புகழ் மொழிகளைக் கூறி என் இறைவனைப் போற்றிப் புகழ்வேன். பிறகு நான் பரிந்துரை செய்வேன். அப்போது இறைவன் (நான் யார் யாருக்குப் பரிந்துரை செய்யலாம் என்பதை வரையறுத்து) எனக்கு வரையறை விதிப்பான். பின்னர் நான் (அவனது இல்லத்திலிருந்து) வெளியேறி அவர்களைச் சொர்க்கத்திற்கு அனுப்பி வைப்பேன். -கத்தாதா (ரஹ்) அவர்கள் கூறினார்கள்: \"பின்னர் நான் (அவனது இல்லத்திலிருந்து) புறப்பட்டுச் சென்று (நரகத்திலிருந்து) அவர்களை வெளியேற்றி, சொர்க்கத்திற்குள் அனுப்பி வைப்பேன்\" என்றும் அனஸ் (ரலி) அவர்கள் கூற நான் கேட்டேன்.\n- பிறகு மீண்டும் (இரண்டாம் முறையாக) என் இறைவனை அவனது இல்லத்தில் சந்திக்க நான் அனுமதி கோருவேன். எனக்கு அதற்கான அனுமதி வழங்கப்படும். நான் இறைவனைக் காணும்போது சஜ்தாவில் விழுவேன். தான் நாடிய வரை அல்லாஹ் என்னை (அப்படியே) விட்டுவிடுவான். பின்னர் \"முஹம்மதே! எழுங்கள். சொல்லுங்கள்; செவியேற்கப்படும். பரிந்துரை செய்யுங்கள்; ஏற்கப்படும். கேளுங்கள்; தரப்படும்\" என்று கூறுவான். அப்போது நான் எனது தலையைத் தூக்கி, இறைவன் எனக்குக் கற்றுத் தரும் புகழ்மாலைகளைக் கூறி அவனைப் போற்றிப் புகழ்வேன். பின்னர் நான் பரிந்துரைப்பேன். (நான் யார் யாருக்குப் பரிந்துரை செய்ய வேண்டுமென) எனக்கு அவன் வரையறை விதிப்பான். அப்போது நான் (அவனது இல்லத்திலிருந்து) வெளியேறிச் சென்று அவர்களை சொர்க்கத்திற்கு அனுப்பி வைப்பேன்.-\n\"நான் வெளியேறிச் சென்று, அவர்களை நரகத்திலிருந்து வெளியேற்றி சொர்க்கத்திற்கு அனுப்பி வைப்பேன் என்றும் அனஸ் (ரலி) அவர்கள் கூறியதை நான் கேட்டேன்\" என கத்தாதா (ரஹ்) அவர்கள் கூறுகிறார்கள்.\nபின்னர் மூன்றாம் முறையாக மீண்டும் என் இறைவனை அவனது இல்லத்தில் சந்திக்க நான் அனுமதி கேட்பேன். எனக்கு அந்த அனுமதி வழங்கப்படும். நான் இறைவனை காணும்போது சிரவணக்கத்தில் விழுவேன். தான் நாடியவரை (அப்படியே) என்னை அல்லாஹ் விட்டுவிடுவான்.\nபிறகு \"முஹம்மதே! எழுங்கள். சொல்க; செவியேற்கப்படும். பரிந்துரை செய்க; ஏற்கப்படும். கோருக; அது தரப்படும்\" என இறைவன் கூறுவான். அப்போது நான் எழுந்து, என் இறைவன் எனக்குக் கற்றுத்தரும் புகழ்மாலைகளைக் கூறி அவனைப் போற்றி புகழ்வேன். பின்னர் பரிந்துரைப்பேன். அவன் எனக்கு வரம்பு விதிப்பான். நான் வெளியேறிச் சென்று, அவர்களைச் சொர்க்கத்திற்கு அனுப்பி வைப்பேன்.- \"நான் வெளியேறிச் சென்று அவர்களை நரகத்திலிருந்து வெளியேற்றி சொர்க்கத்திற்கு அனுப்பி வைப்பேன் என்று கூறியதை நான் கேட்டேன்\" என கத்தாதா (ரஹ்) அவர்கள் கூறுகிறார்கள்.\n\"இறுதியில் குர்ஆன் தடுத்துவிட்ட, அதாவது நிரந்தர நரகம் கட்டாயமாகி விட்டவர்களைத் தவிர வேறு யாரும் நரகத்தில் இருக்கமாட்டார்கள்\" என்று - நபி (ஸல்) அவர்கள் - கூறிவிட்டு, \"(நபியே!) உமது இறைவன், உம்மைப் புகழப்பட்ட இடத்தில் எழுப்பக் கூடும்\" எனும் (17:79) வசனத்தை ஓதினார்கள்.\nபிறகு, \"இந்த 'மகாமும் மஹ்மூத்' எனும் இடம் உங்கள் நபிக்காக வாக்களிக்கப்பட்ட இடமாகும்\" என்று கூறினார்கள்.\n\nஅறிவிப்பவர்: அனஸ் (ரலி), நூல்கள்: புகாரி (7440), திர்மிதீ (3073)\n\nஅல்லாஹ்வின் தூதர் (ஸல்) அவர்கள் கூறினார்கள்:\n\"அல்லாஹும்ம ரப்ப ஹாதிஹித் தஅவதித் தாம்மத்தி, வஸ்ஸலாத்தில் காயிமத்தி, ஆத்தி முஹம்மதனில் வசீலத்த, வல்ஃபளீலா. வப்அஸ்ஹு மகாமம் மஹ்மூதனில்லதீ வஅத்தா\" (இறைவா! இந்த முழுமையான அழைப்பிற்கும், நிலைநிற்கவிருக்கும் தொழுகைக்கும் அதிபதியே! முஹம்மத்-ஸல் அவர்களுக்கு மட்டுமே உரித்தான சொர்க்கத்தின் உயரிடத்தையும், தனிச் சிறப்பையும் அவர்களுக்குத் தந்தருள்வாயாக! அவர்களுக்கு நீ வாக்களித்துள்ள (மகாமும் மஹ்மூத் என்ற) புகழப்பட்ட இடத்தில் அவர்களை நீ எழுப்புவாயாக) என்று யார் பாங்கு சப்தத்தைக் கேட்(டு முடிக்)கும்போது பிரார்த்திக்கிறாரோ அவருக்கு மறுமை நாளில் என் பரிந்துரை கிடைக்கும்.\n\nஅறிவிப்பவர்: ஜாபிர் (ரலி), நூல்கள்: புகாரி (614), திர்மிதீ (195), நஸாயீ (673), அபூதாவுத் (445), இப்னுமாஜா (714), அஹ்மத் (14289)"},
{"index": "294", "header": "அசத்தியம் அழியக்கூடியதே!", "content": "\"சத்தியம் வந்தது; அசத்தியம் அழிந்தது. அசத்தியம் அழியக் கூடியதாகவே உள்ளது\" என்று கூறுவீராக! (17:81)\nநபி (ஸல்) அவர்கள் கஅபாவைச் சுற்றிலும் முந்நூற்று அறுபது சிலைகள் இருக்க, மக்கா நகருக்குள் நுழைந்தார்கள். அப்போது அவர்கள், தம் கையிலிருந்த குச்சியால் அவற்றை (குத்தி) அடிக்கத் தொடங்கினார்கள். \"சத்தியம் வந்தது; அசத்தியம் அழிந்தது\" எனும் (17:81) வசனத்தைக் கூறத் தொடங்கினார்கள்.\n\nஅறிவிப்பவர்: இப்னு மஸ்வூத் (ரலி), நூல்கள்: புகாரி (2478), முஸ்லிம் (3650)"},
{"index": "295", "header": "உயிரைப் பற்றிய விளக்கம்", "content": "நான் நபி (ஸல்) அவர்களுடன் மதீனாவின் (மக்கள் நடமாட்டமில்லாத) ஒரு பாழ்வெளியில் சென்று கொண்டிருந்தேன். அப்போது நபியவர்கள் தம்முடனிருந்த பேரீச்ச மட்டையாலான கைத்தடியை ஊன்றிக் கொண்டு வந்தார்கள். அப்போது யூதர்கள் சிலரைக் கடந்து சென்றார்கள்.\nஅப்போது அவர்களில் ஒருவர் மற்றவரிடம் (நபியவர்களைச் சுட்டிக் காட்டி) \"அவரிடம் உயிரைப் பற்றிக் கேளுங்கள்!\" என்றார். இன்னொருவர் \"அவரிடம் நீங்கள் கேட்க வேண்டாம்; நீங்கள் விரும்பாத (பதில்) ஏதும் அவரிடமிருந்து வந்துவிடப் போகிறது\" என்றார். இறுதியில் அவர்களில் சிலர், \"இறைவன்மீது ஆணையாக நாம் (அதைப் பற்றி) கட்டாயம் அவரிடம் கேட்டே விடுவோம்\" என்றனர். அப்போது அவர்களில் ஒருவர் எழுந்து, \"அபுல்காசிமே! உயிர் (ரூஹ்) என்றால் என்ன?\" என்று கேட்டார். அதற்கு (பதிலளிக்காமல்) நபி (ஸல்) அவர்கள் மௌனமாக இருந்தார்கள். அப்போது நான் \"நபியவர்களுக்கு இறைவனிடமிருந்து வேதஅறிவிப்பு (வஹீ) அறிவிக்கப்படுகிறது' என்று கூறிக் கொண்டேன். (வேத அறிவிப்பின்போது ஏற்படும் சிரமநிலை விலகி) அவர்கள் தெளிவடைந்தபோது, \"(நபியே!) உயிரைப் பற்றி உம்மிடம் கேட்கின்றனர். \"உயிர், எனது இறைவனின் கட்டளையில் உள்ளதாகும். குறைவான அறிவே உங்களுக்கு வழங்கப்பட்டுள்ளது\" என்று கூறுவீராக!\"  எனும் (17:85) இறைவசனத்தைக் கூறினார்கள்.\n\nஅறிவிப்பவர்: இப்னு மஸ்வூத் (ரலி), நூல்கள்: புகாரி (125), முஸ்லிம் (5384)\n\n\"இந்த மனிதரிடம் (முஹம்மத் (ஸல்) அவர்களிடம்) கேட்பதற்குரிய சில செய்திகளை எங்களுக்குத் தாருங்கள்\" என்று யூதர்களிடம் குறைஷிகள் கேட்டனர். அதற்கவர்கள், \"ரூஹ் என்றால் என்னவென்று கேளுங்கள்\" என்றனர். அவர்கள் ரூஹைப் பற்றி கேட்ட போது \"(நபியே!) உயிரைப் பற்றி உம்மிடம் கேட்கின்றனர். \"உயிர், எனது இறைவனின் கட்டளையில் உள்ளதாகும். குறைவான அறிவே உங்களுக்கு வழங்கப்பட்டுள்ளது\" என்று கூறுவீராக!\"  என்ற (17:85) வசனத்தை அல்லாஹ் இறக்கினான்.\n\nஅறிவிப்பவர்: இப்னு அப்பாஸ் (ரலி), நூல்கள்: திர்மிதீ (3065), அஹ்மத் (2195)"},
{"index": "296", "header": "இறைவன் நாடினால் வேத அறிவிப்புகளைப் போக்கி விடுவான்", "content": "(நபியே!) உமக்கு நாம் அறிவித்த வேத அறிவிப்புகளை நாம் நாடினால் போக்கி விடுவோம். (அதன்) பின்னர் அதில் நமக்கு எதிராக உமக்குப் பொறுப்பாளர் எவரையும் காண மாட்டீர்! (17:86)\n\"ஆடைகளின் அடையாளங்கள் காணாமல் போவதைப் போன்று (இறுதிக் காலத்தில்) இஸ்லாம் காணாமல் போய்விடும். நோன்பு என்றால் என்ன? தொழுகை என்றால் என்ன? ஹஜ் என்றால் என்ன? தர்மம் என்றால் என்ன? என்று அறியப்படாது. அல்லாஹ்வின் வேதம் ஒரே இரவில் அழிந்து போய்விடும். அதிலிருந்து ஒரு வசனம்கூட பூமியில் எஞ்சியிருக்காது. மனிதர்களில் வயதான கிழவன், கிழவி தவாஃப் செய்து கொண்டிருப்பர். 'லாயிலாஹ இல்லல்லாஹ்' என்ற இந்த வாசகத்தின் படி எங்கள் முன்னோரைக் கண்டோம். அதையே நாங்களும் சொல்கிறோம் என்று சொல்வார்கள்\" என்று நபி (ஸல்) அவர்கள் கூறினார்கள்.\n\nஅறிவிப்பவர்: ஹுதைஃபா (ரலி), நூல்கள்: இப்னுமாஜா (4039), ஹாகிம் (8460)"},
{"index": "297", "header": "மறுமையில் முகம் குப்புற நடக்கும் இறைமறுப்பாளர்கள்", "content": "யாரை அவன் வழிகேட்டில் விட்டுவிடுகிறானோ அவர்களுக்கு அவனையன்றி வேறு பாதுகாவலர்களைக் காண மாட்டீர். மறுமை நாளில் அவர்களைக் குருடர்களாகவும், ஊமைகளாகவும், செவிடர்களாகவும் அவர்களை முகம் குப்புற (நடப்பவர்களாக) ஒன்றுசேர்ப்போம். (17:97)\n\"நீங்கள் நடந்தவர்களாகவும், பயணித்தவர்களாகவும் ஒன்றுசேர்க்கப்படுவீர்கள். முகத்தால் நடத்தி இழுத்து வரப்படுவீர்கள்\" என்று நபி (ஸல்) அவர்கள் கூறினார்கள்.\n\nஅறிவிப்பவர்: முஅவியா பின் ஹைதா (ரலி),\nநூல்கள்: திர்மிதீ (2348), அஹ்மத் (19178)\n\"அல்லாஹ்வின் தூதரே! இறைமறுப்பாளன் மறுமை நாளில் தன் முகத்தால் (நடத்தி) இழுத்துச் செல்லப்படுவானா?\" என்று ஒருவர் கேட்டார். அதற்கு நபி (ஸல்) அவர்கள், \"இந்த உலகில் அவனை இரு கால்களால் நடக்கச் செய்தவனுக்கு, மறுமை நாளில் அவனை முகத்தால் நடக்கச் செய்திட முடியாதா?\" என்று கேட்டார்கள்.\n\nஅறிவிப்பவர்: அனஸ் (ரலி), நூல்கள்: புகாரி (4760), முஸ்லிம் (5406)"},
{"index": "298", "header": "சப்தமிட்டும் ஓதாதீர்! மெதுவாகவும் ஓதாதீர்!", "content": "இப்னு அப்பாஸ் (ரலி) அவர்கள், \"உமது தொழுகையில் சப்தமிட்டும் ஓதாதீர்! அதில் மெதுவாகவும் ஓதாதீர்! இதற்கு இடைப்பட்ட ஒரு வழியைக் கடைப்பிடிப்பீராக!\" எனும் (17:110) இறைவசனம் தொடர்பாகக் கூறினார்கள்: \"அல்லாஹ்வின் தூதர் (ஸல்) அவர்கள் (இஸ்லாத்தின் தொடக்கக் காலத்தில் எதிரிகளின் தொல்லைகளைக் கருதி) மக்காவில் தம் தோழர்களுடன் மறைந்து தொழும்போது குர்ஆனைச் சப்தமிட்டு ஓதுவார்கள். அதை இணைவைப்பவர்கள் கேட்கும்போது, குர்ஆனையும் அதை இறக்கியருளிய இறைவனையும், அதை (மக்கள் முன்) கொண்டு வந்த (நபிய)வர்களையும் ஏசுவார்கள். ஆகவே, உயர்ந்தவனாகிய அல்லாஹ் தன் நபியிடம், \"நீங்கள் உங்கள் தொழுகையில் குரலை உயர்த்தாதீர்கள். அதாவது உரத்த குரலில் ஓதாதீர்கள். (ஏனெனில்,) இணைவைப்போர் அதைக் கேட்டுவிட்டு குர்ஆனை ஏசுவார்கள். (அதற்காக உடன் தொழுகின்ற) உங்கள் தோழர்களுக்கே கேட்காதவாறு ஒரேயடியாகக் குரலைத் தாழ்த்தவும் செய்யாதீர்கள். இவ்விரண்டுக்குமிடையே மிதமான போக்கைக் கைக்கொள்ளுங்கள்\" என்று கூறினான்.\n\nஅறிவிப்பவர்: ஸயீத் பின் ஜுபைர், நூல்கள்: புகாரி (4722), முஸ்லிம் (762)\n\n\"இந்த (17:110) வசனம், பிரார்த்தனை (துஆ) தொடர்பாக அருளப்பட்டது\" என ஆயிஷா (ரலி) அவர்கள் கூறினார்கள்.\n\nஅறிவிப்பவர்: உர்வா, நூல்கள்: புகாரி (4723), முஸ்லிம் (763)\n\nஆயிஷா (ரலி) அவர்களின் கருத்தைவிட இப்னு அப்பாஸ் (ரலி) அவர்களின் அறிவிப்புதான் இவ்வசனம் அருளப்பட்டதற்கான பொருத்தமான காரணமாகும்.\nஏனெனில், பிரார்த்தனையை இரகசியமாகத்தான் செய்ய வேண்டும் என அல்லாஹ் ஆணையிட்டுள்ளான்.\nபணிவாகவும் இரகசியமாகவும் உங்கள் இறைவனைப் பிரார்த்தியுங்கள்! அவன் வரம்பு மீறுவோரை விரும்ப மாட்டான். (7:55)\nசப்தமாகவும் இல்லாமல், மெதுவாகவும் இல்லாமல் இரண்டிற்கும் இடைப்பட்ட நிலையில் பிரார்த்தனையை அமைத்துக் கொள்ள வேண்டும் என 17:110 வசனத்திற்குப் பொருள் கொள்வது மேற்கண்ட 7:55 வசனத்திற்கு நேர் முரணாக ஆகிவிடும். எனவே இப்னு அப்பாஸ் (ரலி) அவர்கள் கூறும் காரணம்தான் பொருத்தமானதாகும்."},
{"index": "299", "header": "சொர்க்கத்தின் கருவூலம்", "content": "'அல்லாஹ் நாடியதே நடக்கும். அல்லாஹ்வின் உதவியின்றி (எங்களுக்கு) எந்த ஆற்றலும் இல்லை' (18:39)\nநாங்கள் நபி (ஸல்) அவர்களுடன் (கைபர்) பயணத்தில் இருந்தோம். அப்போது நாங்கள் மேட்டில் ஏறும்போது \"அல்லாஹு அக்பர்' (அல்லாஹ் மிகப் பெரியவன்) என்று (உரக்கச்) சொல்லி வந்தோம். நபி (ஸல்) அவர்கள், \"உங்களைக் கட்டுப்படுத்திக் கொள்ளுங்கள் (மெல்லக் கூறுங்கள்). ஏனெனில், நீங்கள் காது கேட்காதவனையோ, இங்கு இல்லாதவனையோ அழைப்பதில்லை. மாறாக, அருகிலிருந்து செவிமடுப்பவனையும் பார்ப்பவனையுமே அழைக்கின்றீர்கள்\" என்று சொன்னார்கள். பிறகு நான் என் மனத்திற்குள் \"லா ஹவ்ல வ லா குவ்வ(த்)த இல்லா பில்லாஹ்\" (அல்லாஹ்வின் உதவியின்றிப் பாவங்களிலிருந்து விலகிடவும் முடியாது; நல்லறங்கள் புரிய ஆற்றல் பெறவும் முடியாது) என்று சொல்லிக் கொண்டிருந்தபோது, நபி (ஸல்) அவர்கள் என்னிடம் வந்தார்கள். \"அப்துல்லாஹ் பின் கைஸே! 'லா ஹவ்ல வ லா குவ்வ(த்)த இல்லா பில்லாஹ்' என்று சொல்லுங்கள். ஏனெனில் அது, 'சொர்க்கத்தின் கருவூலங்களில் ஒரு கருவூலமாகும்' என்றோ, 'அதைப் பற்றி நான் அறிவிக்கட்டுமா?' என்றோ சொன்னார்கள்\n\nஅறிவிப்பவர்: அபூமூஸா (ரலி), நூல்கள்: புகாரி (7386), முஸ்லிம் (5240)"},
{"index": "300", "header": "மறுமையில் எவ்வாறு ஒன்று திரட்டப்படுவார்கள்?", "content": "அவர்களை நாம் ஒன்று திரட்டுவோம்; அவர்களில் எவரையும் விட்டு வைக்க மாட்டோம். (18:47)\n\"நீங்கள் மறுமை நாளில் செருப்பணியாதவர்களாக, நிர்வாணமானவர்களாக, விருத்த சேதனம் செய்யப்படாதவர்களாக ஒன்று திரட்டப்படுவீர்கள்\" என்று அல்லாஹ்வின் தூதர் (ஸல்) அவர்கள் கூறினார்கள். உடனே நான், \"அல்லாஹ்வின் தூதரே! (நிர்வாணமான) ஆண்களும், பெண்களும் சிலரை சிலர் பார்ப்பார்களே?\" என்று கேட்டேன். அதற்கு நபி (ஸல்) அவர்கள், \"அந்த எண்ணம் அவர்களுக்கு ஏற்படாத அளவுக்கு (அங்குள்ள) நிலைமை மிகக் கடுமையாக இருக்கும்\" என்று கூறினார்கள்.\n\nஅறிவிப்பவர்: ஆயிஷா (ரலி), நூல்கள்: புகாரி (6527), முஸ்லிம் (5491)"},
{"index": "301", "header": "மனிதன் அதிகம் தர்க்கம் செய்பவன்", "content": "மனிதன் அதிகமானவற்றில் தர்க்கம் செய்பவனாக இருக்கிறான். (18:54)\nஅல்லாஹ்வின் தூதர் (ஸல்) அவர்கள் என்னிடமும், தம் மகள் ஃபாத்திமா (ரலி) அவர்களிடமும் ஒரு இரவு நேரத்தில் வந்தார்கள். எங்களிடம், \"நீங்கள் (தஹஜ்ஜுத்) தொழவில்லையா?\" என்று கேட்டார்கள். நான், \"அல்லாஹ்வின் தூதரே! எங்கள் உயிர்களெல்லாம் அல்லாஹ்வின் கரத்தில்தானே இருக்கின்றன. அவன் எங்களை (தூக்கத்திலிருந்து) எழுப்ப நாடினால் எங்களை எழுப்பிவிடுவான்\" என்று சொன்னேன். நான் இப்படிச் சொன்னபோது அல்லாஹ்வின் தூதர் (ஸல்) அவர்கள் எனக்கு எந்த மறுமொழியும் கூறாமல் திரும்பிச் சென்று விட்டார்கள். பிறகு நபி (ஸல்) அவர்கள் திரும்பிச் சென்றபடி தமது தொடையில் தட்டிக் கொண்டே \"மனிதன் அதிகமானவற்றில் தர்க்கம் செய்பவனாக இருக்கிறான்\" என்று சொல்லிக் கொண்டிருந்ததைக் கேட்டேன்.\n\nஅறிவிப்பவர்: அலீ (ரலி), நூல்கள்: புகாரி (7347), முஸ்லிம் (5491)"},
{"index": "302", "header": "களிர் (அலை) அவர்களிடம் கல்வி பயின்ற மூஸா (அலை)", "content": "அவ்விருவரும் நம் அடியார்களில் ஒருவரைக் கண்டனர். அவருக்கு நம் அருளை வழங்கி, நம்மிடமிருந்து கல்வியையும் கற்றுக் கொடுத்திருந்தோம். \"உமக்குக் கற்றுத் தரப்பட்ட நல்லவற்றை நீர் எனக்குக் கற்றுத் தருவதற்காக நான் உம்மைப் பின்தொடரலாமா?\" என அவரிடம் மூஸா கேட்டார். \"என்னுடன் பொறுமையாக இருக்க உம்மால் இயலாது. உம்மால் முழுமையாக அறிய முடியாதவற்றில் எவ்வாறு பொறுமையாக இருப்பீர்?\" என்று அவர் கேட்டார். \"அல்லாஹ் நாடினால் என்னைப் பொறுமையுடையவனாகக் காண்பீர். எந்த விஷயத்திலும் உமக்கு மாறு செய்ய மாட்டேன்\" என்று (மூஸா) கூறினார். \"நீர் என்னைப் பின்தொடர்ந்தால், எந்த விஷயத்திற்கும் நானே உமக்கு விளக்கம் கூறாத வரை அதைப் பற்றி என்னிடம் நீர் கேட்கக் கூடாது\" என்று அவர் கூறினார். (அல்குர்ஆன் 18:65-70)\nஇந்த வசனங்களில் மூஸா (அலை) அவர்கள் ஒரு நல்லடியாரைச் சந்தித்தது பற்றி இடம்பெற்றுள்ளது. அவரது பெயர் 'களிர்' என்பதாகும். இந்த வரலாறு, கஹ்ஃப் அத்தியாயத்தின் 60வது வசனம் முதல் 82வது வசனம் வரை கூறப்பட்டுள்ளது. இச்சம்பவம் குறித்து ஹதீஸ்களில் விளக்கம் கூறப்பட்டுள்ளது.\nநான் இப்னு அப்பாஸ் (ரலி) அவர்களிடம் \"களிர் (அலை) அவர்களுடைய தோழரான மூசா, இஸ்ரவேலர்களின் இறைத் தூதரான மூசா (அலை) அல்லர். (அவர் வேறொரு மூசா) என்று (பேச்சாளரான) நவ்ஃப் அல்பிகா கூறுகிறாரே!\" என்று கேட்டேன்.\nஅதற்கு இப்னு அப்பாஸ் (ரலி) அவர்கள், அல்லாஹ்வின் விரோதி பொய் உரைத்து விட்டார். உபை பின் கஅப் (ரலி) அவர்கள் அல்லாஹ்வின் தூதர் (ஸல்) அவர்களிடம் செவிமடுத்ததாக எமக்கு அறிவித்துள்ளார்கள்:\nமூசா (அலை) அவர்கள், பனூ இஸ்ராயீல்களிடையே நின்று சொற்பொழிவாற்றிக் கொண்டிருந்தார்கள். அப்போது அவர்களிடம், \"மக்களிலேயே மிகவும் அறிந்தவர் யார்?\" என்று வினவப்பட்டது. அதற்கு மூசா (அலை) அவர்கள், \"நான்தான்\" என்று பதிலளித்து விட்டார்கள்.\nஆகவே, அவர்களை அல்லாஹ் கண்டித்தான். ஏனெனில் மூசா (அலை) அவர்கள் \"(இதைப் பற்றிய) அறிவு அல்லாஹ்வுக்கே உண்டு\" என்று சொல்லாமல் விட்டுவிட்டார்கள். ஆகவே, அல்லாஹ் மூசா (அலை) அவர்களுக்கு, \"இரு கடல்கள் சங்கமிக்கும் இடத்தில் என் அடியார்களில் ஒருவர் இருக்கிறார். அவர் உம்மைவிட அதிகமாக அறிந்தவர்\" என்று அறிவித்தான்.\nமூசா (அலை) அவர்கள், \"என் இறைவா! அவரைச் சந்திப்பதற்கு எனக்கு வழி எப்படி?\" என்று கேட்டார்கள்.\nஅதற்கு அல்லாஹ், \"நீங்கள் ஒரு மீனைப் பிடித்து அதை ஒரு (ஈச்சங்) கூடையில் போட்டுக் கொள்ளுங்கள். (அப்படியே கடலோரமாக நடந்து பயணம் செய்யுங்கள்!) நீங்கள் எங்கே அந்த மீனைத் தவற விடுகின்றீர்களோ அங்கேதான் அவர் இருப்பார்\" என்று சொன்னான்.\nஎனவே, மூசா (அலை) அவர்கள் ஒரு கூடையில் மீனை எடுத்துக் கொண்டு நடந்தார்கள். தம்முடன் தம் உதவியாளர் யூஷஉ பின் நூனையும் அழைத்துக் கொண்டார்கள். இருவரும் (இரண்டு கடல்கள் சங்கமிக்கும் இடத்திற்கு அருகிலிருந்த) பாறைக்கு வந்து சேர்ந்தபோது இருவரும் அதில் தலை வைத்து உறங்கினார்கள்.\nகூடையிலிருந்த அந்த மீன் கூடையிலிருந்து குதித்து வெளியேறிக் கடலில் விழுந்தது. \"அது தனது பாதையைக் கடலில் சுரங்கமாக அமைத்துக் கொண்டது\" (18:61). அல்லாஹ் நீரோட்டத்தை மீனைவிட்டும் தடுத்துவிடவே அதைச் சுற்றி ஒரு வளையம் போல் நீர் ஆகிவிட்டது.\nமூசா (அலை) அவர்கள் (தூக்கத்திலிருந்து) விழித்தபோது அன்னாருடைய தோழர் (யூஷஉ) மீனைப்பற்றி அன்னாருக்குத் தெரிவிக்க மறந்துவிட்டார்.     எஞ்சிய பகலிலும் இரவிலும் அவர்கள் (தம் பயணத்தில் தொடர்ந்து) நடந்தனர். மறுநாள் ஆனபோது, \"நமது காலை உணவை நம்மிடம் எடுத்து வா! நமது இப்பயணத்தில் களைப்படைந்து விட்டோம்\" என்று மூஸா தம் பணியாளரிடம் கூறினார். (18:62)\nஅல்லாஹ் தமக்குக் கட்டளையிட்ட (இடத்)தை தாண்டிச் செல்லும் வரை, மூசா (அலை) அவர்கள் களைப்பை உணரவில்லை.\n\"அந்தப் பாறையில் நாம் ஓய்வெடுத்தபோது கவனித்தீரா? அப்போது நான் அந்த மீனை மறந்து விட்டேன். நான் அதை (உம்மிடம்) கூறுவதை விட்டும் ஷைத்தான் என்னை மறக்கடித்து விட்டான். ஆச்சரியமான முறையில் அது கடலில் தன் பாதையை அமைத்துக் கொண்டது\" என்று (பணியாளர்) கூறினார். (18:63)\n-அது மீனுக்குப் பாதையாகவும் மூசா (அலை) அவர்களுக்கும், அன்னாருடைய உதவியாளருக்கும் வியப்பாகவும் அமைந்தது.-\nஅதற்கு மூசா (அலை) அவர்கள் \"அதுதான் நாம் தேடிக்கொண்டிருந்த இடம்\" என்று கூறினார்கள். உடனே, அவர்களிருவரும் தங்கள் அடிச்சுவடுகளைப் பின்பற்றி வந்த வழியே திரும்பிச் சென்றார்கள். இறுதியில் அந்தப் பாறைக்கு இருவரும் வந்துசேர்ந் தார்கள். அங்கே தம்மை முழுவதுமாக ஆடையால் மூடிக் கொண்டபடி ஒருவர் (களிர்) இருந்தார். மூசா (அலை) அவர்கள் அவருக்கு சலாம் (முகமன்) சொல்ல, அவர் (களிர்) \"உங்களுடைய (இந்த) வட்டாரத்தில் (அறியப்படாத) சலாம் (உங்களுக்கு மட்டும்) எவ்வாறு (தெரியும்? நீங்கள் யார்)?\" என்று வினவினார்.\nஅதற்கு மூசா (அலை) அவர்கள், \"நான் தான் மூசா\" என்று பதிலளித்தார்கள். அவர், \"பனூ இஸ்ராயீல்களின் (இறைத் தூதரான) மூசாவா?\" என்று கேட்டார். மூசா (அலை) அவர்கள், 'ஆம்' என்று பதிலளித்து விட்டு, \"உங்களுக்குக் கற்றுத் தரப்பட்டுள்ள அறிவிலிருந்து எனக்கும் (சிறிது) நீங்கள் கற்றுத்தருவதற்காக  உங்களிடம் வந்துள்ளேன்\" என்று கூறினார்கள்.\nஅதற்கு களிர் (அலை) அவர்கள், மூசா (அலை) அவர்களிடம், \"உங்களால் என்னுடன் பொறுமையுடன் இருக்க முடியாது. மூசாவே! அல்லாஹ் எனக்குக் கற்றுத் தந்த ஓர் அறிவு என்னிடம் உள்ளது. அதை நீங்கள் அறிய மாட்டீர்கள்; அல்லாஹ் உங்களுக்குக் கற்றுத் தந்த ஓர் அறிவு உங்களிடம் உள்ளது. அதை நான் அறிய மாட்டேன்\" என்று கூறினார்கள்.\nஅதற்கு மூசா (அலை) அவர்கள், \" அல்லாஹ் நாடினால் என்னைப் பொறுமையுடையவனாகக் காண்பீர். எந்த விஷயத்திலும் உமக்கு மாறு செய்ய மாட்டேன்\" என்று கூறினார்கள். அதற்கு களிர் (அலை) அவர்கள், மூசா (அலை) அவர்களிடம், \"நீர் என்னைப் பின்தொடர்ந்தால், எந்த விஷயத்திற்கும் நானே உமக்கு விளக்கம் கூறாத வரை அதைப் பற்றி என்னிடம் நீர் கேட்கக் கூடாது\" என்று கூறினார்.\nபிறகு (மூசா, களிர்) இருவரும் கடற்கரையோரமாக நடந்து சென்றார்கள். அப்போது ஒரு மரக்கலம் அவர்களைக் கடந்து சென்றது. அப்போது அவர்கள் (மூவரும் அதில்) தங்களை ஏற்றிச் செல்லுமாறு மரக்கலக்காரர்களிடம் கோரினர். (ஏழைகளான மரக்கல உரிமையாளர்கள்) களிர் (அலை) அவர்களை அடையாளம் கண்டு, அவர்களை(த் தங்கள் மரக்கலத்தில்) கட்டணம் ஏதுமின்றி ஏற்றிக் கொண்டனர்.\nஇருவரும் மரக்கலத்தில் ஏறியதுதான் தாமதம்; களிர் (அலை) அவர்கள் வாய்ச்சி ஒன்றால் மரக்கலத்தின் (அடித்தளப்) பலகைகளில் ஒன்றைக் கழற்றி (அந்த இடத்தில் முளைக்குச்சியை அறைந்து) விட்டார்கள். (இதைக் கண்ட) மூசா (அலை) அவர்கள் திடுக்குற்றார்கள்.\nஉடனே மூசா (அலை) அவர்கள், களிரை நோக்கி, \"கட்டணம் இல்லாமல் நம்மை ஏற்றிக் கொண்ட மக்களின் மரக் கலத்தை வேண்டுமென்றே ஓட்டையாக்கி விட்டீர்களே! இதில் பயணம் செய்பவர்களை மூழ்கடிக்கவா (இப்படிச் செய்தீர்கள்)? நீங்கள் பெரிய (அபாயகரமான) செயலைச் செய்து விட்டீர்கள்\" என்று கூறினார்கள்.\nஅதற்கு களிர், \"என்னுடன் உங்களால் பொறுமையுடன்  இருக்க முடியாது என்று நான் கூறவில்லையா?\" என்று கேட்டார்கள். அதற்கு மூசா (அலை) அவர்கள், நான் மறந்து போனதற்காக என்னைத் தண்டித்து, என்னைச் சிரமத்திற்குள்ளாக்கிவிடாதீர்கள்\" என்று கூறினார்கள்.\n-அல்லாஹ்வின் தூதர் (ஸல்) அவர்கள் கூறினார்கள்: முதல் முறை மூசா (அலை) அவர்கள் பொறுமையிழந்தது மறதியினாலாகும்.-\n(அப்போது) ஒரு சிட்டுக்குருவி வந்து மரக்கலத்தின் விளிம்பின்மீது விழுந்து, தன் (சின்னஞ்சிறு அலகால்) கடலில் ஒருமுறை உறிஞ்சி (நீர் அருந்தி)யது. அப்போது மூசா (அலை) அவர்களிடம் களிர் (அலை) அவர்கள் \"உம்முடைய அறிவும், என்னுடைய அறிவும் அல்லாஹ்வின் அறிவோடு ஒப்பிடுகையில், இந்தச் சிட்டுக்குருவி தன் அலகால் கடலிலிருந்து எடுத்த (நீரின்) அளவுதான் (நம் அறிவு)\" என்று சொன்னார்கள்.\nபிறகு இருவரும் மரக்கலத்திலிருந்து வெளியேறி, கடலோரமாக நடந்து கொண்டி ருந்தபோது சிறுவர்களுடன் விளையாடிக் கொண்டிருந்த ஒரு சிறுவனைக் கண்ட களிர் (அலை) அவர்கள், அச்சிறுவனின் தலையைப் பிடித்துத் திருகிக் கொன்று விட்டார்கள். உடனே மூசா (அலை) அவர்கள், களிர் (அலை) அவர்களிடம், \"ஒரு பாவமும் அறியாத (பச்சிளம்) உயிரையா நீங்கள் பறித்து விட்டீர்கள்? அவன் வேறெந்த உயிரையும் பறிக்கவில்லையே! நீங்கள் மிகக் கொடுஞ்செயலைச் செய்து விட்டீர்கள்!\" என்று கூறினார்கள். அதற்கு களிர் (அலை) அவர்கள், \"நீங்கள் என்னுடன் பொறுமையாக இருக்க முடியாது என்று (முன்பே) உங்களுக்கு நான் சொல்லவில்லையா?\" என்று கேட்டார்கள்.\n-(அறிவிப்பாளர்களில் ஒருவரான) சுஃப்யான் பின் உயைலனா (ரஹ்) அவர்கள் \"இம்முறை களிர் (அலை) அவர்கள் கூறியது முதல்முறை கூறியதைவிட (சற்று)கடுமையானதாகும்\" என்று கூறினார்கள்.-\nஅதற்கு மூசா (அலை) அவர்கள், \"இதற்குப் பின்னால் நான் உங்களிடம் ஏதாவது (விளக்கம்) கேட்டால் என்னை உங்களுடன் சேர்த்துக் கொள்ளாதீர்கள். என்னிடமிருந்து (பிரிந்து செல்ல) உங்களுக்குத் தக்க காரணம் கிடைத்து விட்டது\" என்றார்கள்.\nஇருவரும் தொடர்ந்து நடந்தார்கள். இறுதியில் ஓர் ஊருக்கு வந்தார்கள். அந்த ஊர் மக்களிடம் உணவு கேட்டார்கள். ஆனால், அவர்கள் அவ்விருவரையும் உபசரிக்க மறுத்து விட்டார்கள். (இந்நிலையில்) அந்த ஊரில் சாய்ந்தபடி கீழே விழவிருந்த சுவர் ஒன்றை அவர்கள் இருவரும் கண்டார்கள். (அதைப் பார்த்த) உடன் களிர் (அலை) அவர்கள் அந்தச் சுவரைத் தமது கரத்தால் செப்பனிட்டார்கள்.\nஅப்போது மூசா (அலை) அவர்கள், \"இந்த மக்களிடம் நாம் வந்து(உணவு கேட்டு)ம், இவர்கள் நமக்கு உணவளிக்கவு மில்லை; உபசரிக்கவுமில்லை. (அவ்வாறிருந்தும் வேண்டுமென்றே நீங்கள் அவர்களுடைய சுவரைச் செப்பனிட்டுள்ளீர்கள்.) நீங்கள் நினைத்திருந்தால் அதற்குக் கூலி பெற்றுக் கொண்டிருக்கலாமே!\" என்றார்கள்.\nகளிர் (அலை) அவர்கள், \"இதுதான் நானும் நீங்களும் பிரியவேண்டிய நேரம். உங்களால் பொறுமையாக இருக்க முடியாத (இம்மூன்று) விஷயங்களின் விளக்கத்தை நான் உங்களுக்கு (இப்போது) அறிவித்து விடுகிறேன்\" என்று கூறினார்கள்.\n(இந்த நிகழ்ச்சியைக் கூறி முடித்த பின்) அல்லாஹ்வின் தூதர் (ஸல்) அவர்கள், \"மூசா பொறுமையாக இருந்திருப்பாரேயானால் அவ்விருவர் பற்றி(ய நிறைய செய்திகளை) நமக்கு  இறைவன் அறிவித்திருப்பான் என்று நாம் விரும்பினோம்\" என்று கூறினார்கள்.\n\nஅறிவிப்பவர்: ஸயீத் பின் ஜுபைர், நூல்கள்: புகாரி (4725), முஸ்லிம் (4742)\n\nஅல்லாஹ்வின் தூதர் (ஸல்) அவர்கள் கூறினார்கள்:\n'களிர்' அவர்கள் கொன்ற அவ்விளைஞன் இறைமறுப்பாளனாகவே படைக்கப்பட்டான். அவன் (உயிருடன்) வாழ்ந்திருந்தால் தன் பெற்றோரை வழிகேட்டிலும் இறைமறுப்பிலும் தள்ளிவிட்டிருப்பான்.\n\nஅறிவிப்பவர்: உபைப் பின் கஅப் (ரலி),\nநூல்கள்: முஸ்லிம் (5173), அபூதாவுத் (4072), திர்மிதீ (3075), அஹ்மத் (20201)\nநபி (ஸல்) அவர்கள் கூறினார்கள்:\nகளிர் (அலை) அவர்கள் ஒரு காய்ந்த பொட்டல் காட்டின்மீது அமர்ந்தார்கள். உடனே, அவர்களுக்குப் பின்னே அது பசுமையானதாக(த் தளிர்த்து) அசையலாயிற்று. அதனால்தான் அவர்களுக்கு 'களிர்' (பசுமையானவர்) என்று பெயரிடப்பட்டது.\n\nஅறிவிப்பவர்: அபூஹுரைரா (ரலி),\nநூல்கள்: புகாரி (3402), திர்மிதீ (3076), அஹ்மத் (7765)"},
{"index": "303", "header": "மறதியால் செய்த தவறுக்குக் குற்றம் பிடிக்க முடியாது", "content": "\"நான் மறந்துவிட்டதற்காக என்னைக் குற்றம் பிடிக்காதீர்! என் விஷயத்தில் என்னைச் சிரமத்தில் ஆழ்த்தி விடாதீர்!\" என்று (மூஸா) கூறினார்\" எனும் (18:73) வசனத்(தின் விளக்கத்)தில் அல்லாஹ்வின் தூதர் (ஸல்) அவர்கள், \"முதல்முறை மூசா (அலை) அவர்கள் பொறுமையிழந்தது மறதியால் ஆகும்\" என்று சொன்னார்கள்.\n\nஅறிவிப்பவர்: உபை பின் கஅப் (ரலி), நூல்: புகாரி (6672)"},
{"index": "304", "header": "யஃஜூஜ் மஃஜூஜ் கூட்டத்தாரின் வருகை பற்றிய முன்னறிவிப்பு", "content": "\"துல்கர்னைனே! யஃஜூஜ், மஃஜூஜ் கூட்டத்தினர் பூமியில் குழப்பம் செய்கின்றனர். எங்களுக்கும் அவர்களுக்குமிடையில் ஒரு தடுப்புச் சுவரை நீர் எழுப்புவதற்காக உமக்கு நாங்கள் ஒரு தொகையைத் தரலாமா?\" என்று அவர்கள் கேட்டனர். \"என் இறைவன் எனக்குத் தந்திருப்பதே சிறந்தது. எனவே (ஆள்) பலத்தைக் கொண்டு எனக்கு உதவுங்கள். உங்களுக்கும் அவர்களுக்குமிடையே உறுதியான தடுப்பை அமைக்கிறேன். இரும்புப் பாளங்களை என்னிடம் கொண்டு வாருங்கள்\" என்று அவர் கூறினார். இறுதியாக, இரண்டு மலைகளின் உச்சி வரையிலான இடைவெளியை அவர் சமப்படுத்தியதும், \"ஊதுங்கள்!\" என்றார். அதை நெருப்புக் கங்காக ஆக்கியபோது, \"உருக்கிய செம்பை என்னிடம் கொண்டு வாருங்கள். இதன்மீது ஊற்றுவேன்\" என்று கூறினார். அவர்களால் அதன்மீது ஏற இயலாது; அதில் துவாரமிடவும் இயலாது. \"இது என் இறைவனிடமிருந்துள்ள அருளாகும். என் இறைவனின் வாக்குறுதி வரும்போது இதை அவன் தூள் தூளாக்குவான். என் இறைவனின் வாக்குறுதி உண்மையானதாக உள்ளது\" என்று அவர் கூறினார்.  (18:94-98)\nநபி (ஸல்) அவர்கள் என்னிடம் நடுக்கத்துடன் வந்து, \"வணக்கத்திற்குரியவன் அல்லாஹ்வைத் தவிர வேறெவருமில்லை. நெருங்கி வரும் ஒரு தீமையின் காரணத்தால் அரபுகளுக்குக் கேடு நேரவுள்ளது. இன்று யஃஜூஜ் மஃஜூஜ் கூட்டத்தாரின் தடைச் சுவர் இதைப் போல் திறக்கப்பட்டு விட்டது\" என்று தம் கட்டை விரலையும் அதற்கடுத்துள்ள விரலையும் இணைத்து வளையமிட்டுக் காட்டியபடி கூறினார்கள். உடனே, நான் \"அல்லாஹ்வின் தூதரே! நம்மிடையே நல்லவர்கள் இருக்க, நாம் அழிந்து விடுவோமா\" என்று கேட்டேன். அதற்கு நபி (ஸல்) அவர்கள் \"ஆம்; தீமை பெருகி விட்டால்...\" என்று பதிலளித்தார்கள்.\n\nஅறிவிப்பவர்: ஸைனப் பின்த் ஜஹ்ஸ் (ரலி),\nநூல்கள்: புகாரி (3346), முஸ்லிம் (5520)\nநபி (ஸல்) அவர்கள் (மாடி) அறையொன்றில் இருந்தார்கள். நாங்கள் கீழே இருந்தோம். அப்போது அவர்கள் எங்களை எட்டிப் பார்த்து, \"என்ன பேசிக் கொண்டிருக்கிறீர்கள்?\" என்று கேட்டார்கள். நாங்கள், \"யுக முடிவைப் பற்றி(ப் பேசிக் கொண்டிருக்கிறோம்)\" என்று சொன்னோம். அப்போது நபி (ஸல்) அவர்கள், \"பத்து அடையாளங்கள் நிகழாதவரை யுகமுடிவு நாள் வராது. 1. கிழக்கில் ஒரு நிலநடுக்கம் 2. மேற்கில் ஒரு நிலநடுக்கம் 3. அரபு தீபகற்பத்தில் ஒரு நிலநடுக்கம் 4. புகை 5. தஜ்ஜால் 6. பூமிக்குள்ளிருந்து வெளிப்படும் (அதிசயப்) பிராணி 7. யஃஜூஜ், மஃஜூஜ் 8. சூரியன் மேற்கிலிருந்து உதிப்பது 9. (யமன் நாட்டிலுள்ள) 'அதன்' என்ற பகுதியின் கடைக்கோடியிலிருந்து ஒரு நெருப்புக் குழம்பு கிளம்பி மக்களை வாகனங்களில் ஏறிப் பயணம் புறப்படச் செய்வது.\n\nஅறிவிப்பவர்: ஹுதைஃபா பின் அஸீத் (ரலி), நூல்கள: முஸ்லிம் (5559), திர்மிதீ(2109), அபூதாவுத் (3757), இப்னுமாஜா (4045), அஹ்மத் (15555)\n\nஈசா (அலை) அவர்களுக்கு அல்லாஹ், \"நான் என் அடியார்கள் சிலரை வெளிவரச் செய்துள்ளேன். அவர்களுடன் போரிட யாருக்கும் ஆற்றல் கிடையாது. எனவே, (முஸ்லிமான) என் அடியார்களை (சினாயிலுள்ள) 'தூர்' மலைக்கு அழைத்துச் சென்று பாதுகாப்பாக வையுங்கள்\" என்று அறிவிப்பான்.\nபின்னர், அல்லாஹ் 'யஃஜூஜ்' 'மஃஜூஜ்' கூட்டத்தாரை அனுப்புவான். அவர்கள் ஒவ்வோர் உயரமான பகுதியிலிருந்தும் வேகமாக(க் கீழே இறங்கி) வருவார்கள். அவர்களில் முதல் அணியினர் (ஜோர்தானில் உள்ள) 'தபரிய்யா' ஏரியைக் கடந்து செல்லும்போது, அதிலுள்ள மொத்த நீரையும் குடித்து விடுவார்கள். அவர்களின் இறுதி அணியினர் அதைக் கடந்து செல்லும்போது. \"முன்னொரு காலத்தில் இந்த ஏரியில் தண்ணீர் இருந்திருக்கும்\" என்று பேசிக் கொள்வார்கள்.\nபின்னர் இறைத் தூதர் ஈசா (அலை) அவர்களும், அவர்களுடன் இருப்போரும் ('தூர்' மலையில்) முற்றுகையிடப்படுவார்கள். அப்போது (ஏற்படும் பட்டினியால்) அவர்களில் ஒருவருக்குக் காளை மாட்டின் தலை கிடைப்பது, இன்று உங்களில் ஒருவருக்கு நூறு பொற்காசுகள் கிடைப்பதைவிடச் சிறந்ததாக இருக்கும்.\nபின்னர் இறைத் தூதர் ஈசா (அலை) அவர்களும், அவர்களுடன் இருப்போரும் (அல்லாஹ்விடம் உதவி கேட்டுப்) பணிந்து வேண்டுவார்கள். அப்போது யஃஜூஜ், மஃஜூஜ் கூட்டத்தாரின் பிடரிகளில் புழுக்களை அல்லாஹ் அனுப்புவான். அதனால் அவர்கள் அனைவரும் ஒரே நேரத்தில் பலியாவார்கள். பின்னர் இறைத் தூதர் ஈசா (அலை) அவர்களும், அவர்களுடன் இருப்போரும் (மலையிலிருந்து) தரைக்கு இறங்கி வருவார்கள்.\nஅப்போது பூமியின் எந்தவொரு சாண் அளவு இடமும், யஃஜூஜ், மஃஜூஜ் கூட்டத்தாரின் (சடலங்களிலிருந்து வெளிவரும்) கொழுப்பாலும் துர்நாற்றத்தாலும் நிரம்பியிருப்பதையே காண்பார்கள். உடனே இறைத் தூதர் ஈசா (அலை) அவர்களும், அவர்களுடன் இருப்போரும் அல்லாஹ்விடம் (அவற்றை அகற்றக் கோரிப்) பணிந்து வேண்டுவார்கள். அப்போது அல்லாஹ் ஒட்டகங்களின் கழுத்துகளைப் போன்று (பெரியதாக உள்ள) பறவைகளை அனுப்புவான். அவை அந்தப் பிணங்களைத் தூக்கிச் சென்று அல்லாஹ் நாடிய இடத்தில் வீசியெறியும்.\nபின்னர் அல்லாஹ் மழை பொழியச் செய்வான். அந்த மழை எந்த மண் வீட்டிலும், எந்த மேட்டு வீட்டிலும் படாமல் இருக்காது. இறுதியில், பூமியைக் கழுவி, கண்ணாடி போன்று (சுத்தமாக) ஆக்கி விடும். பின்னர் பூமிக்கு, \"நீ உன் கனி வர்க்கங்களை முளைக்கச் செய்வாயாக; உன்னிடமுள்ள வளங்களை மீண்டும் தருவாயாக\" என்று உத்தரவு பிறப்பிக்கப்படும்.\nஅந்நாளில் (எந்த அளவுக்கு வளம் கொழிக்குமெனில்), ஒரு குழுவினர் சேர்ந்து ஒரேயொரு மாதுளம் பழத்தை உண்பர். அதன் தோல் பகுதி அவர்கள் அனைவருக்கும் நிழல் அளிக்கும். அவர்களுக்குப் பால் வளமும் கிட்டும். எந்த அளவுக்கென்றால், பால் தரும் ஓர் ஒட்டகம் ஒரு பெரும் கூட்டத்துக்கே போதுமானதாயிருக்கும். பால் தரும் ஒரு பசு, ஒரு குலத்தாருக்கே போதுமானதாயிருக்கும். பால் தரும் ஓர் ஆடு, உறவினர்கள் அடங்கிய ஒரு கூட்டத்திற்கே போதுமானதாயிருக்கும்.\nஇந்நிலையில் அல்லாஹ், தூய காற்றை அனுப்புவான். அது அவர்களின் தோளிடுக்குகளுக்குள் நுழைந்து அவர்களைப் பிடித்துக் கொள்ளும். இறைநம்பிக்கை கொண்ட ஒவ்வொரு முஸ்லிமின் உயிரையும் அது கைப்பற்றும். அதையடுத்து மக்களில் தீயவர்கள் (மட்டுமே பூமியில்) எஞ்சியிருப்பார்கள். அவர்கள் கழுதைகளைப் போன்று (வெட்ட வெளியில் வைத்துப் பகிரங்கமாக) உடலுறவு கொள்வார்கள். அவர்கள்மீதுதான் உலக முடிவு நாள் ஏற்படும்.\n\nஅறிவிப்பவர்: நவ்வாஸ் பின் ஸம்ஆன் (ரலி), நூல்: முஸ்லிம் (5629)"},
{"index": "305", "header": "செயல்களில் மிக நஷ்டமடைந்தோர் யார்?", "content": "நான் என் தந்தை (சஅத் பின் அபீ வக்காஸ்) அவர்களிடம் \"செயல்களில் மிக நஷ்டமடைந்தோரைப் பற்றி உங்களுக்கு நான் அறிவிக்கவா?\" என்று (நபியே!) கேட்பீராக!  அவர்கள் யாரெனில், இவ்வுலக வாழ்க்கையில் அவர்களின் முயற்சி பயனற்றுப் போனது. அவர்களோ, தாம் நற்செயல் புரிவதாக எண்ணிக் கொள்கின்றனர்\" என்ற (18:103-104) வசனத்தில் குறிப்பிடப்பட்டுள்ளவர்கள், ஹரூரிய்யாக்களா? என்று கேட்டேன். அதற்கு அவர்கள், \"(ஹரூரிய்யாக்கள்) இல்லை; யூதர்களும் கிறிஸ்தவர்களும்தாம் அவர்கள். யூதர்கள், முஹம்மத் (ஸல்) அவர்களை ஏற்க மறுத்தார்கள். கிறிஸ்தவர்களோ சொர்க்கத்தை மறுத்தார்கள்; அங்கு உணவோ, பானமோ கிடையாது என்றனர். ஹரூரிய்யாக்களோ, அல்லாஹ்விடம் வாக்குறுதி அளித்தபின் அல்லாஹ்வுடன் தாங்கள் செய்து கொண்ட ஒப்பந்தத்தை முறிப்பவர்கள்\" என்று சொன்னார்கள்.\n\nஅறிவிப்பவர்: முஸ்அப் பின் ஸஅத்,\nநூல்கள்: புகாரி (4728), நஸாயீ - குப்ரா (11251), ஹாகிம் (3400)"},
{"index": "306", "header": "இறைமறுப்பாளர்களின் செயல்களுக்கு மறுமையில் மதிப்பில்லை", "content": "அவர்கள்தான், தம் இறைவனின் வசனங்களையும், அவனைச் சந்திப்பதையும் மறுத்தவர்கள். அதனால் அவர்களின் செயல்கள் அழிந்து விட்டன. எனவே மறுமை நாளில் அவர்களுக்காக எந்த எடையையும் நிறுவ மாட்டோம். (18:105)\nஅல்லாஹ்வின் தூதர் (ஸல்) அவர்கள் கூறினார்கள்:\nமறுமை நாளில் உடல் பருத்த கொழுத்த மனிதன் ஒருவன் வருவான். அல்லாஹ்விடம் கொசுவின் இறகளவு எடை கூட அவன் (மதிப்பு) பெற மாட்டான். \"மறுமை நாளில் அவர்களுக்காக எந்த எடையையும் நிறுவ மாட்டோம்\" எனும் (18:105) இறைவசனத்தை ஓதிக் கொள்ளுங்கள்.\n\nஅறிவிப்பவர்: அபூஹுரைரா (ரலி), நூல்கள்: புகாரி (4729), முஸ்லிம் (5370)"},
{"index": "307", "header": "ஃபிர்தவ்ஸ் எனும் சொர்க்கங்களின் சிறப்பு", "content": "யார் இறைநம்பிக்கை கொண்டு, நற்செயல்கள் செய்தார்களோ அவர்களுக்குத் தங்குமிடமாக ஃபிர்தவ்ஸ் எனும் சொர்க்கங்கள் உள்ளன. (18:107)\n\"அல்லாஹ்வின் மீதும், அவனுடைய தூதரின் மீதும் நம்பிக்கை கொண்டு, தொழுகையை நிலைநிறுத்தி, ரமளானில் நோன்பு நோற்ற மனிதரைச் சொர்க்கத்தில் நுழையச் செய்வது அல்லாஹ்வின் மீது கடமையாகி விட்டது; அவர் அல்லாஹ்வின் பாதையில் நாடுதுறந்து (ஹிஜ்ரத்) சென்றாலும் சரி; அல்லது அவர் பிறந்த பூமியில் அமர்ந்து கொண்டாலும் சரி!\" என்று நபி (ஸல்) அவர்கள் கூறினார்கள். \"அல்லாஹ்வின் தூதரே! நாங்கள் மக்களுக்கு இந்த (நற்) செய்தியை அறிவிக்கலாமா?\" என்று (நபித் தோழர்கள்) கேட்டனர். அதற்கு நபி (ஸல்) அவர்கள், \"சொர்க்கத்தில் நூறு படித்தரங்கள் உள்ளன. அவற்றைத் தனது பாதையில் அறப்போர் புரிபவர்களுக்காகத் தயார்படுத்தி வைத்துள்ளான். ஒவ்வொரு இரு படித்தரங்களுக்கிடையே வானத்திற்கும் பூமிக்கும் இடையிலுள்ளதைப் போன்ற தொலைதூரம் உள்ளது. நீங்கள் அல்லாஹ்விடம் கேட்டால், ஃபிர்தவ்ஸ் எனும் (சொர்க்கத்தின்) படித்தரத்தையே கேளுங்கள்; ஏனெனில், அதுவே சொர்க்கத்தின் மிகச் சிறந்த படித்தரமும் மிக உயர்ந்த படித்தரமும் ஆகும். அதற்கு மேலே அளவிலா அருளாள(ன் இறைவ)னின் இருக்கை (அர்ஷ்) இருக்கிறது. இன்னும் அ(ந்த படித்தரத்)திலிருந்தே சொர்க்கத்தின் ஆறுகள் பாய்கின்றன\" என்று கூறினார்கள்.\n\nஅறிவிப்பவர்: அபூஹுரைரா (ரலி),\nநூல்கள்: புகாரி (7423), திர்மிதீ (2454), இப்னுமாஜா (4322), அஹ்மத் (8068)"},
{"index": "308", "header": "இறைவனின் வார்த்தைகள் அளவற்றவை", "content": "\"என் இறைவனின் வார்த்தைகளுக்காக, கடல் (முழுதும்) மையாக ஆனாலும் என் இறைவனின் வார்த்தைகள் (எழுதி) முடிவற்கு முன் அக்கடல் தீர்ந்து விடும். அதுபோன்ற மற்றொன்றை நாம் உதவிக்குக் கொண்டு வந்தாலும் சரியே!\" என்று கூறுவீராக! (18:109)\n\"இந்த மனிதரிடம் (முஹம்மத் (ஸல்) அவர்களிடம்) கேட்பதற்குரிய சில செய்திகளை எங்களுக்குத் தாருங்கள்\" என்று யூதர்களிடம் குறைஷிகள் கேட்டனர். அதற்கவர்கள், \"ரூஹ் என்றால் என்னவென்று கேளுங்கள்\" என்றனர். அவர்கள் ரூஹைப் பற்றி கேட்ட போது \"(நபியே!) உயிரைப் பற்றி உம்மிடம் கேட்கின்றனர். \"உயிர், எனது இறைவனின் கட்டளையில் உள்ளதாகும். குறைவான அறிவே உங்களுக்கு வழங்கப்பட்டுள்ளது\" என்று கூறுவீராக!\" என்ற (17:85) வசனத்தை அல்லாஹ் இறக்கினான். அதற்கு யூதர்கள் \"நாங்கள் அதிகமான அறிவு வழங்கப்பட்டுள்ளோம். நாங்கள் தவ்ராத் வழங்கப்பட்டுள்ளோம். யாருக்கு தவ்ராத் வழங்கப்பட்டுள்ளதோ அவர் ஏராளமான நன்மைகளை வழங்கப்பட்டு விட்டார்\" என்று கூறினார்கள். அப்போது (அதற்குப் பதிலாக) \"என் இறைவனின் வார்த்தைகளுக்காக, கடல் (முழுதும்) மையாக ஆனாலும் என் இறைவனின் வார்த்தைகள் (எழுதி) முடிவற்கு முன் அக்கடல் தீர்ந்து விடும். அதுபோன்ற மற்றொன்றை நாம் உதவிக்குக் கொண்டு வந்தாலும் சரியே!\" என்று கூறுவீராக!\" (18:109) என்ற இறைவசனத்தை அல்லாஹ் அருளிளான்.\n\nஅறிவிப்பவர்: இப்னு அப்பாஸ் (ரலி), நூல்கள்: திர்மிதீ (3065), அஹ்மத் (2195)"},
{"index": "309", "header": "இறை வணக்கத்தில் இணைவைப்பைக் கலந்துவிடக் கூடாது", "content": "\"தமது இறைவனைச் சந்திக்க விரும்புபவர் நற்செயல் செய்யட்டும். தமது இறைவனை வணங்குவதில் யாரையும் அவர் இணையாக்க வேண்டாம்\" என்று (நபியே!) கூறுவீராக! (18:110)\nஅல்லாஹ்வின் தூதர் (ஸல்) அவர்கள் கூறினார்கள்:\nஅல்லாஹ் கூறினான்: நான் இணையாளர்களை விட்டும், இணைகற்பித்தலை விட்டும் அறவே தேவைகளற்றவன். யாரேனும் என்னுடன் பிறரையும் இணையாக்கி (எனக்காகவும், பிறருக்காகவும்) நற்செயல் புரிந்தால் அவனையும், அவனது இணைவைப்பையும் (தனியே) விட்டுவிடுவேன்.\n\nஅறிவிப்பவர்: அபூஹுரைரா (ரலி),\nநூல்கள்: முஸ்லிம் (5708), இப்னுமாஜா (4192), அஹ்மத் (7658)"},
{"index": "310", "header": "மர்யமின் சகோதரர் ஹாரூன் பற்றிய குறிப்பு", "content": "ஹாரூனின் சகோதரியே! உமது தந்தை கெட்ட மனிதராக இருக்கவில்லை. உமது தாயாரும் நடத்தை கெட்டவராக இருக்கவில்லையே!\" என்று அவர்கள் கூறினர்.  (19:28)\nநான் (அல்லாஹ்வின் தூதர் (ஸல்) அவர்களின் ஆணைக்கிணங்க) 'நஜ்ரான்' எனும் ஊருக்குச் சென்றபோது அ(ந்நாட்டுக் கிறித்த)வர்கள், \"நீங்கள் (குர்ஆனில் மர்யம் அவர்களைப் பற்றி) \"ஹாரூனின் சகோதரியே!' என்று ஓதுகிறீர்கள். (ஆனால் ஹாரூன் அவர்கள் மூசாவின் காலத்தில் வாழ்ந்தவர்.) மூசா (அலை) அவர்களோ, ஈசா (அலை) அவர்களுக்கு எத்தனையோ ஆண்டுகளுக்கு முந்தையவர் ஆயிற்றே! (அப்படியிருக்க, மர்யம் ஹாரூனின் சகோதரியாக எப்படி இருக்க முடியும்?)\" என்று கேட்டார்கள்.\nநான் அல்லாஹ்வின் தூதர் (ஸல்) அவர்களிடம் வந்து அதைப் பற்றிக் கேட்டேன். அதற்கு அல்லாஹ்வின் தூதர் (ஸல்) அவர்கள், \"அவர்கள் (இஸ்ரவேலர்கள்) தங்களுக்கு முந்தைய நபிமார்கள் மற்றும் நல்லவர்களின் பெயர்களைச் சூட்டிக் கொண்டனர். (அந்த வகையில் ஹாரூன் என்ற பெயரில் மர்யம் அவர்களுக்கு ஒரு சகோதரர் இருந்தார்)\" என்றார்கள்.\n\nஅறிவிப்பவர்: முகீரா (ரலி),\nநூல்கள்: முஸ்லிம் (4327), திர்மிதீ (3080), அஹ்மத் (17491)"},
{"index": "311", "header": "காரியம் முடிக்கப்படும்போது கவலைப்படும் நாள்", "content": "அல்லாஹ்வின் தூதர் (ஸல்) அவர்கள் கூறினார்கள்:\n(மறுமை நாளில்) கருமை கலந்த வெள்ளாட்டின் தோற்றத்தில் மரணம் கொண்டு வரப்படும். அப்போது அறிவிப்புச் செய்யும் (வானவர்களில்) ஒருவர், 'சொர்க்கவாசிகளே!' என்று அழைப்பார். அவர்கள் தலையை நீட்டிப் பார்ப்பார்கள். அறிவிப்புச் செய்பவர், \"இதை (இந்த ஆட்டை) நீங்கள் அறிவீர்களா?\" என்று கேட்பார். அவர்கள், \"ஆம்! இதுதான் மரணம்\" என்று பதிலளிப்பார்கள். அவர்கள் அனைவரும் அதை (முன்பே) பார்த்திருக்கிறார்கள்.\nபிறகு அவர் நரகவாசிகளை நோக்கி, 'நரகவாசிகளே!' என்று அழைப்பார். அவர்கள் தலையை நீட்டிப் பார்ப்பார்கள். அவர், \"இதை நீங்கள் அறிவீர்களா?\" என்று கேட்பார். அவர்கள், \"ஆம் (அறிவோம்); இதுதான் மரணம்\" என்று பதில் சொல்வார்கள். அவர்கள் அனைவரும் அதை (முன்பே) பார்த்துள்ளனர். உடனே அது (ஆட்டின் உருவத்திலுள்ள மரணம்) அறுக்கப்பட்டு விடும். பிறகு அவர், \"சொர்க்கவாசிகளே! நிரந்தரம்; இனி மரணமே இல்லை. நரகவாசிகளே! நிரந்தரம்; இனி மரணம் என்பதே இல்லை\" என்று கூறுவார்.\nஇதை அறிவித்த அபூ சயீத் அல்குத்ரீ (ரலி) அவர்கள் கூறுகிறார்கள்:\nஇதைக் கூறிவிட்டு நபி (ஸல்) அவர்கள், \"காரியம் முடிக்கப்படும்போது கவலைப்படும் நாள் குறித்து அவர்களை எச்சரிப்பீராக! அவர்களோ கவனமின்றியும், இறைநம்பிக்கை கொள்ளாமலும் உள்ளனர்\" எனும் (19:39) இறைவசனத்தை ஓதினார்கள். மேலும், \"இன்று உலகில் வசிக்கும் இவர்கள் கவலையற்று, அலட்சியமாக உள்ளனர். ஆகவே இவர்கள் நம்பிக்கை கொள்ள மாட்டார்கள்\" என்றும் கூறினார்கள்.\n\nஅறிவிப்பவர்: அபூஸயீத் அல்குத்ரீ (ரலி), நூல்கள்: புகாரி (4730), முஸ்லிம்(5475)"},
{"index": "312", "header": "உயர்ந்த நிலையைப் பெற்ற இத்ரீஸ் நபி", "content": "இத்ரீஸையும் இவ்வேதத்தில் நினைவுகூர்வீராக! அவர் சிறந்த உண்மையாளராகவும் நபியாகவும் இருந்தார். அவரை உயர்ந்த நிலைக்கு உயர்த்தினோம். (19:56-57)\n... பிறகு ஜிப்ரீல் என்னை அழைத்துக் கொண்டு நான்காம் வானத்திற்கு உயர்ந்தார். (அந்த வானத்தின் கதவைத்) திறக்கும்படி கூறினார். அப்போது \"யார் அது?\" என்று கேட்கப்பட்டது. அவர், 'ஜிப்ரீல்' என்று பதிலளித்தார். \"உம்முடன் (இருப்பவர்) யார்?\" என்று கேட்கப்பட்டது. அவர் 'முஹம்மத்' என்று பதிலளித்தார். \"(அவரை அழைத்து வரும்படி) அவரிடம் ஆளனுப்பப்பட்டிருந்ததா?\" என்று கேட்கப்பட்டது. அவர், \"(ஆம் அவரை அழைத்து வரும்படி என்னை) அவரிடம் அனுப்பி வைக்கப்பட்டிருந்தது\" என்று பதிலளித்தார். அப்போது எங்களுக்காக(க் கதவு) திறக்கப்பட்டது. அங்கு நான் இத்ரீஸ் (அலை) அவர்களைக் கண்டேன். அவர்கள் (என்னை) வரவேற்று எனது நன்மைக்காகப் பிரார்த்தித்தார்கள். - (இத்ரீஸ் நபி தொடர்பாக) அல்லாஹ், \"அவரை உயர்ந்த நிலைக்கு உயர்த்தினோம்\" (19:57) என்று கூறுகின்றான்.\n\nஅறிவிப்பவர்: அனஸ் (ரலி), நூல்: முஸ்லிம் (259)"},
{"index": "313", "header": "உயர்ந்த நிலையைப் பெற்ற இத்ரீஸ் நபி", "content": "இத்ரீஸையும் இவ்வேதத்தில் நினைவுகூர்வீராக! அவர் சிறந்த உண்மையாளராகவும் நபியாகவும் இருந்தார். அவரை உயர்ந்த நிலைக்கு உயர்த்தினோம். (19:56-57)\n... பிறகு ஜிப்ரீல் என்னை அழைத்துக் கொண்டு நான்காம் வானத்திற்கு உயர்ந்தார். (அந்த வானத்தின் கதவைத்) திறக்கும்படி கூறினார். அப்போது \"யார் அது?\" என்று கேட்கப்பட்டது. அவர், 'ஜிப்ரீல்' என்று பதிலளித்தார். \"உம்முடன் (இருப்பவர்) யார்?\" என்று கேட்கப்பட்டது. அவர் 'முஹம்மத்' என்று பதிலளித்தார். \"(அவரை அழைத்து வரும்படி) அவரிடம் ஆளனுப்பப்பட்டிருந்ததா?\" என்று கேட்கப்பட்டது. அவர், \"(ஆம் அவரை அழைத்து வரும்படி என்னை) அவரிடம் அனுப்பி வைக்கப்பட்டிருந்தது\" என்று பதிலளித்தார். அப்போது எங்களுக்காக(க் கதவு) திறக்கப்பட்டது. அங்கு நான் இத்ரீஸ் (அலை) அவர்களைக் கண்டேன். அவர்கள் (என்னை) வரவேற்று எனது நன்மைக்காகப் பிரார்த்தித்தார்கள். - (இத்ரீஸ் நபி தொடர்பாக) அல்லாஹ், \"அவரை உயர்ந்த நிலைக்கு உயர்த்தினோம்\" (19:57) என்று கூறுகின்றான்.\n\nஅறிவிப்பவர்: அனஸ் (ரலி), நூல்: முஸ்லிம் (259)"},
{"index": "314", "header": "இறைவனின் ஆணையின்றி வானவர்கள் இறங்க மாட்டார்கள்", "content": "அல்லாஹ்வின் தூதர் (ஸல்) அவர்கள் ஜிப்ரீல் (அலை) அவர்களிடம், \"தாங்கள் (இப்போது) எம்மைச் சந்தித்துக் கொண்டிருப்பதைவிட அதிகமாக (அடிக்கடி) சந்திக்க மாட்டீர்களா?\" என்று (ஆர்வமுடன்) கேட்டார்கள். அப்போது, \"(நபியே!) உமது இறைவனின் ஆணையின்றி நாங்கள் இறங்க மாட்டோம். எங்களுக்கு முன்னுள்ளவையும், பின்னுள்ளவையும், அவற்றுக்கு இடைப்பட்டவையும் அவனுக்கே சொந்தம். உமது இறைவன் எதையும் மறப்பவன் அல்ல!\" (என ஜிப்ரீல் கூறினார்)\" என்ற  (19:64) இறைவசனம் அருளப்பட்டது.\n\nஅறிவிப்பவர்: இப்னு அப்பாஸ் (ரலி),\nநூல்கள்: புகாரி (3218), திர்மிதீ (3083), அஹ்மத் (1939)"},
{"index": "315", "header": "இறைவன் மறதியாளன் அல்ல!", "content": "உமது இறைவன் எதையும் மறப்பவன் அல்ல!  (19:64)\nஇப்னு அப்பாஸ் (ரலி) அவர்கள் கூறியதாவது:\nநபி (ஸல்) அவர்கள் இறைவனின் ஆணைக்கேற்பவே (சில தொழுகைகளில்) சப்தமிட்டு ஓதினார்கள். இறைவனின் ஆணைக்கேற்பவே (சில தொழுகைகளில்) மெதுவாக ஓதினார்கள். (ஏனெனில்,) \"உமது இறைவன் எதையும் மறப்பவன் அல்ல!\" (19:64) என்றும் \"உங்களுக்கு அல்லாஹ்வின் தூதரிடம் அழகிய முன்மாதிரி இருக்கிறது\" (33:21) என்றும் அல்லாஹ் கூறுகின்றான்.\n\nஅறிவிப்பவர்: இப்னு அப்பாஸ் (ரலி), நூல்கள்: புகாரி (774), அஹ்மத் (2928)\n\nஅல்லாஹ் தன் வேதத்தில் அனுமதித்தவை (அனைத்தும்) அனுமதிக்கப்பட்டதாகும். தடை செய்தவை (அனைத்தும்) தடை செய்யப்பட்டதாகும். அமைதியாக (எதுவும் சொல்லாமல்) இருந்தது மன்னிப்பாகும். அவன் மன்னிப்பை எடுத்துக் கொள்ளுங்கள். அல்லாஹ் மறப்பவன் இல்லை என்று நபிகளார் சொல்லிவிட்டு \"உமது இறைவன் எதையும் மறப்பவன் அல்ல!\" என்ற (19:64) வசனத்தை ஓதினார்கள்.\n\nஅறிவிப்பவர்: அபூதர்தா (ரலி), நூல்கள்: ஹாகிம் (3419), திர்மிதீ (1648), இப்னுமாஜா (3358), பஸ்ஸார் (4087)"},
{"index": "316", "header": "நரகத்தைக் கடந்துதான் சொர்க்கம் செல்ல முடியும்", "content": "அல்லாஹ்வின் தூதர் (ஸல்) அவர்கள் கூறினார்கள்:\nஒரு முஸ்லிமுடைய மக்களில் மூவர் (பருவ வயதுக்கு முன்பே) இறந்து போனால், (தந்தையான) அவரை நரகம் தீண்டாது; ('உங்களில் யாரும் நரகத்தைக் கடக்காமல் செல்ல முடியாது' என்று அல்லாஹ் செய்துள்ள) சத்தியத்தைச் செயல்படுத்துவதற்காக (நரகத்தின் வழியே செல்வதை)த் தவிர.\nஇதை அபூஹுரைரா (ரலி) அவர்கள் அறிவிக்கிறார்கள்.\nஅபூஅப்தில்லாஹ் (புகாரியாகிய நான்) கூறுகிறேன்: (எல்லாருமே நரகத்தைக் கடந்து சென்றாக வேண்டும் என்று நபியவர்கள் கூறியது) \"உங்களில் யாரும் அதைக் கடந்து செல்லாமல் இருக்க முடியாது. இது உமது இறைவனால் தீர்மானிக்கப்பட்ட முடிவாகும்\" என்ற (19:71) இறை வசனத்தின் அடிப்படையில்தான்.\n\nஅறிவிப்பவர்: அபூஹுரைரா (ரலி), நூல்கள்: புகாரி (1251), முஸ்லிம் (5128)\n\nநபி (ஸல்) அவர்கள், (தம் துணைவியார்) ஹஃப்ஸா (ரலி) அவர்களிடம், \"அல்லாஹ் நாடினால் அந்த மரத்தின்கீழ் வாக்குப் பிரமாணம் அளித்தவர்களில் யாரும் நரகத்திற்குள் நுழைய மாட்டார்கள்\" என்று கூறினார்கள். அதற்கு ஹஃப்ஸா (ரலி), \"அல்லாஹ்வின் தூதரே! அப்படியல்ல\" என்று கூறினார்கள் .உடனே நபி (ஸல்) அவர்கள், ஹஃப்ஸா (ரலி) அவர்களைக் கண்டித்தார்கள். அப்போது ஹஃப்ஸா (ரலி) அவர்கள், \"உங்களில் யாரும் அதைக் கடந்து செல்லாமல் இருக்க முடியாது\" எனும் (19:71) வசனத்தை ஓதிக் காட்டினார்கள். நபி (ஸல்) அவர்கள், \"பிறகு இறையச்சமுடையோரைக் காப்பாற்றுவோம். அநியாயக்காரர்களை முழங்காலிட்டவர்களாக அதில் விட்டுவிடுவோம்\" (19:72) என்றும் அல்லாஹ் கூறியுள்ளான்\" என்றார்கள்.\n\nஅறிவிப்பவர்: ஸைத் பின் ஹாரிஸா (ரலி), நூல்கள்: முஸ்லிம் (4909), இப்னுமாஜா (4271), அஹ்மத் (25797)\n\nநரகத்தைக் கடந்துதான் சொர்க்கம் செல்ல முடியும் என்பதைப் பின்வரும் நபிமொழியும் தெளிவுபடுத்துகிறது.\n....\"பிறகு பாலம் கொண்டுவரப்பட்டு, நரகத்தின் மேலே வைக்கப்படும்\" என்று நபி (ஸல்) அவர்கள் கூறியதும், \"அல்லாஹ்வின் தூதரே! அது என்ன பாலம்?\" என்று கேட்டோம். நபி (ஸல்) அவர்கள், \"அது (கால்கள்) வழுக்குமிடம்; சறுக்குமிடம்; அதன்மீது இரும்புக் கொக்கிகளும் அகன்ற நீண்ட முட்களும் இருக்கும். அந்த முட்கள் வளைந்திருக்கும். 'நஜ்த்' பகுதியில் முளைக்கும் அவை 'கருவேல மர முட்கள்' எனப்படும். இறைநம்பிக்கையாளர் அந்தப் பாலத்தைக் கண்சிமிட்டலைப் போன்றும், மின்னலைப் போன்றும், காற்றைப் போன்றும், பந்தயக் குதிரைகள் மற்றும் ஒட்டகங்களைப் போன்றும் (விரைவாகக்) கடந்து விடுவார். எந்தக் காயமுமின்றித் தப்பி விடுவோரும் உண்டு. காயத்துடன் தப்புவோரும் உண்டு. மூர்ச்சையாகி நரக நெருப்பில் விழுவோரும் உண்டு. இறுதியில் அவர்களில் கடைசி ஆள் கடுமையாக இழுத்துச் செல்லப்படுவார்.\n\nஅறிவிப்பவர்: அபூ ஸயீத் அல்குத்ரீ (ரலி) நூல்: புகாரி (7439)"},
{"index": "317", "header": "'ஆஸ் பின் வாயில்' என்பவன் தொடர்பாக இறங்கிய வசனம்", "content": "நான் அறியாமைக் காலத்தில் கருமானாக இருந்தேன். 'ஆஸ் பின் வாயில்' என்பவன் எனக்குக் கடன் தர வேண்டியிருந்தது. அதை வாங்குவதற்காக அவனிடம் சென்றேன். அப்போது அவன், \"நீ முஹம்மதை மறுக்காமல் இருக்கும்வரை (உன்னிடம் வாங்கிய கடனை) உனக்குத் (திருப்பித்) தர மாட்டேன்!\" என்றான். அதற்கு நான், \"அல்லாஹ் உன்னை மரணிக்கச் செய்து, திரும்ப நீ எழுப்பப்படாத வரை நான் முஹம்மத் அவர்களை மறுக்க மாட்டேன்\" எனக் கூறினேன். அதற்கவன், \"நான் மரணித்து எழுப்பப்படும்வரை என்னை விட்டுவிடு! அப்போது பொருளாதாரமும், பிள்ளைச் செல்வமும் எனக்கு வழங்கப்படும்; அப்போது உன் கடனை நான் தீர்த்து விடுகிறேன்\" என்றான்.\nஅப்போதுதான், \"நமது வசனங்களை மறுத்து, 'எனக்குப் பொருளாதாரமும், பிள்ளைச் செல்வமும் கொடுக்கப்படும்' என்று கூறியவனை நீர் பார்த்தீரா? அவன் மறைவானதைத் தெரிந்து கொண்டானா? அல்லது அளவிலா அருளாளனிடம் வாக்குறுதி எதையும் பெற்று விட்டானா?\" எனும் (19:77-78) இறைவசனங்கள் அருளப்பட்டன.\n\nஅறிவிப்பவர்: கப்பாப் (ரலி), நூல்கள்: புகாரி (2071), முஸ்லிம் (5387)"},
{"index": "318", "header": "அல்லாஹ்வுக்குப் பிள்ளை இருப்பதாகக் கூறுவது மாபெரும் இணைவைத்தல்", "content": "பிள்ளையை ஏற்படுத்திக் கொள்வது அளவற்ற அருளாளனுக்குத் தகுதியானதல்ல! (19:92)\nஅல்லாஹ்வின் தூதர் (ஸல்) அவர்கள் கூறினார்கள்:\nபுண்படுத்தும் செய்தியைக் கேட்டும் (உடனே தண்டித்து விடாமல்) மிகவும் பொறுமையை மேற்கொள்பவர் உயர்ந்தோனாகிய அல்லாஹ்வைத் தவிர வேறு யாருமில்லை. மனிதர்கள் (சிலர்) அவனுக்கு இணையை ஏற்படுத்துகின்றனர்; அவனுக்குப் பிள்ளை இருப்பதாகக் கூறுகின்றனர். அவ்வாறிருந்தும், அவர்களுக்கு உணவளிக்கிறான்; அவர்களுக்கு ஆரோக்கியத்தை வழங்குகிறான். (வேறுபல வளங்களையும்) அவர்களுக்கு அவன் வழங்கிக் கொண்டிருக்கின்றான்.\n\nஅறிவிப்பவர் : அப்துல்லாஹ் இப்னு கைஸ் (ரலி), நூல் : முஸ்லிம் (5401, 5402)"},
{"index": "319", "header": "அன்பைத் தோற்றுவிப்பான்", "content": "இறைநம்பிக்கை கொண்டு, நற்செயல்கள் செய்வோருக்கு, அளவிலா அருளாளன் அன்பை உண்டாக்குவான். (19:96)\nநபி (ஸல்) அவர்கள் கூறினார்கள்:\nஓர் அடியாரை அல்லாஹ் நேசிக்கும் பொழுது (வானவர்) ஜிப்ரீல் (அலை) அவர்களை அழைத்து \"அல்லாஹ் இன்னாரை நேசிக்கிறான். ஆகவே நீங்களும் அவரை நேசியுங்கள்\" என்று கூறுவான். ஆகவே, அவரை ஜிப்ரீலும் நேசித்துவிட்டு விண்ணகத்தில் வசிப்பவர்களை அழைத்து \"அல்லாஹ் இன்னாரை நேசிக்கிறான். நீங்களும் அவரை நேசியுங்கள்\" என்று ஜிப்ரீல் அறிவிப்பார். உடனே விண்ணகத்தாரும் அவரை நேசிப்பார்கள். பிறகு அவருக்குப் பூமியில் வசிப்பவர்களிடமும் அங்கீகாரம் அளிக்கப்படுகிறது.\n\nஅறிவிப்பவர்: அபூஹுரைரா (ரலி), நூல்கள்: புகாரி (6040), முஸ்லிம் (5135)\n\n(மேற்கண்ட நபிமொழியில் இடம்பெற்றுள்ள) \"இந்தக் கருத்துதான் 'இறைநம்பிக்கை கொண்டு, நற்செயல்கள் செய்வோருக்கு, அளவிலா அருளாளன் அன்பை உண்டாக்குவான்' என்ற (19:92) வசனத்தில் கூறப்பட்டுள்ளது\" என நபி (ஸல்) அவர்கள் கூறியதாக திர்மிதீ 3457வது அறிவிப்பில் குறிப்பிடப்பட்டுள்ளது."},
{"index": "320", "header": "இறைவனை நினைவூட்டும் தொழுகை", "content": "என்னை நினைவுகூர்வதற்காகத் தொழுகையை நிலைநிறுத்துவீராக! (20:14)\nநபி (ஸல்) அவர்கள் கூறினார்கள்:\nயாரேனும் ஒரு தொழுகையை(த் தொழ) மறந்துவிட்டால் அதன் நினைவு வந்ததும் அவர் அதைத் தொழட்டும்! இதைத் தவிர அதற்கு வேறு பரிகாரம் ஏதுமில்லை. (அல்லாஹ் கூறுகின்றான்:) என்னை நினைவுகூர்வதற்காகத் தொழுகையை நிலைநிறுத்துவீராக! (20:14)\n\nஅறிவிப்பவர்: அனஸ் (ரலி), நூல்கள்: புகாரி (597), முஸ்லிம் (1218)"},
{"index": "321", "header": "நேர்வழியைப் பின்பற்றுவதில்தான் அமைதி உள்ளது", "content": "நேர்வழியைப் பின்பற்றுவோர்மீது அமைதி நிலவட்டும். (20:47)\nநபி (ஸல்) அவர்கள், ஹெராக்கிளியஸ் மன்னருக்கு எழுதிய கடிதத்தில் இவ்வசனத்தைக் குறிப்பிட்டார்கள்.\nஅல்லாஹ்வின் தூதர் (ஸல்) அவர்களின் கடிதத்தைக் கொண்டு வருமாறு ஹெராக்ளியஸ் ஆணையிட்டார். அக்கடிதத்தை அல்லாஹ்வின் தூதர் (ஸல்) அவர்கள் திஹ்யா அல்கல்பீ (ரலி) அவர்களிடம் கொடுத்து, புஸ்ரா நகர ஆட்சியர் (ஹாரிஸ் பின் அபீஷம்ர்) வாயிலாக ஹெராக்ளியஸிடம் ஒப்படைக்கும்படி கூறியிருந்தார்கள். ஹெராக்ளியஸ் அதை வாசிக்கச் செய்தார். அந்தக் கடிதத்தில் (பின்வருமாறு) எழுதப்பட்டிருந்தது:\nஅளவிலா அருளாளன், நிகரிலா அன்புடையோன் அல்லாஹ்வின் திருப்பெயரால்...\nஇது அல்லாஹ்வின் அடியாரும் அவனுடைய தூதருமாகிய முஹம்மதிடமிருந்து ரோமாபுரியின் அதிபர் ஹெராக்ளியஸுக்கு (எழுதப்படும் கடிதம்:)\nநேர்வழியைப் பின்பற்றுவோர்மீது அமைதி நிலவட்டும்.\nஇறை வாழ்த்துக்குப்பின் (விஷயம் என்னவென்றால்); இஸ்லாத்தை எற்குமாறு உங்களை நான் அழைக்கின்றேன். இஸ்லாத்தை ஏற்றுக் கொள்ளுங்கள். (ஏற்றுக் கொண்டால் ஈருலகிலும்) நீங்கள் பாதுகாப்புப் பெறுவீர்கள். அல்லாஹ் உங்களுக்குச் சேர வேண்டிய நன்மையை இருமடங்காக்கித் தருவான். நீங்கள் புறக்கணித்தால், (உங்கள் நாட்டுக்) குடிமக்களின் பாவமும் (அவர்கள் இஸ்லாத்தை ஏற்காமல் போவதன் குற்றமும்) உங்களையே சாரும்.\n\nஅறிவிப்பவர்: இப்னு அப்பாஸ் (ரலி), நூல்கள்: புகாரி (7), முஸ்லிம் (3637)"},
{"index": "322", "header": "நரகத்தில் மரணமுமில்லை, வாழ்வுமில்லை.", "content": "யார் குற்றவாளியாகத் தனது இறைவனிடம் வருகிறானோ அவனுக்கு நரகம்தான். அதில் அவன் மரணிக்கவும் மாட்டான்; வாழவும் மாட்டான்.  (20:74)\nஅல்லாஹ்வின் தூதர் (ஸல்) அவர்கள் கூறினார்கள்:\nநரகத்திற்கே உரியவர்களான நரகவாசிகள் நரகத்தில் மரணிக்கவும் மாட்டார்கள்; வாழவும் மாட்டார்கள். ஆனால், 'தம் பாவங்களால்' அல்லது 'தம் குற்றங்களால்' நரக நெருப்பிற்கு ஆளான மக்களை உடனே இறைவன் இறக்கச் செய்து விடுவான். அவர்கள் (எரிந்து) கரிக் கட்டையாக மாறிவிடும்போது (அவர்களுக்காகப்) பரிந்துரை செய்ய (சொர்க்கவாசிகளான இறைநம்பிக்கையாளர்களுக்கு) அனுமதி வழங்கப்படும். உடனே அவர்கள் தனித்தனிக் கூட்டங்களாகக் கொண்டு வரப்பட்டு, சொர்க்க நதிகளின் படுகையில் பரப்பி வைக்கப்படுவர். பிறகு (சொர்க்கத்திலிருப்பவர்களிடம்) \"சொர்க்கவாசிகளே! அவர்கள்மீது தண்ணீரை ஊற்றுங்கள்\" என்று கூறப்படும். (அவ்வாறே ஊற்றப்படும்.) உடனே அவர்கள் வெள்ளத்தில் மிதந்து வரும் விதைப் பயிர் முளைப்பதைப் போன்று (புதுப் பொலிவுடன்) மாறி விடுவார்கள்.\nஇவ்வாறு அல்லாஹ்வின் தூதர் (ஸல்) அவர்கள் கூறியபோது மக்களில் ஒருவர், \"அல்லாஹ்வின் தூதர் (ஸல்) அவர்கள் கிராமப்புறத்தில் இருந்திருக்கிறார்கள் போலும்\" என்று கூறினார்.\n\nஅறிவிப்பவர்: அபூ ஸயீத் (ரலி), நூல்கள்: முஸ்லிம் (306), புகாரி (4730)"},
{"index": "323", "header": "வேத அறிவிப்பை ஓதுவதற்கு நபியின் ஆர்வமும், இறைவனின் அறிவுரையும்", "content": "(நபியே!) அவனது வேத அறிவிப்பு உமக்கு முழுமையாக்கப்படும் முன்பே (குர்ஆனை) ஓதுவதற்கு அவசரப்படாதீர்! \"என் இறைவனே! எனக்குக் கல்வியை அதிகப்படுத்துவாயாக!\" என்று கூறுவீராக! (20:114)\nஇதே கருத்தில்தான் அல்குர்ஆன் 75:16-19 வசனங்கள் உள்ளன. அது பற்றிய விளக்கம் பின்வருமாறு.\n\"இ(க்குர்ஆனை ஓதுவ)தற்கு அவசரப்பட்டு (நபியே!) உமது நாவை அசைக்காதீர்!\" எனும் (75:16ஆவது) இறைவசனத்தி(ற்கு விளக்கமளிக்கையி)ல் இப்னு அப்பாஸ் (ரலி) அவர்கள் (பின்வருமாறு) கூறினார்கள்:\nஅல்லாஹ்வின் தூதர் (ஸல்) அவர்கள் (வஹீ-வேதஅறிவிப்பு) அருளப்பெறும் போது (தம்மைத் தாமே) மிகுந்த சிரமத்திற்கு உள்ளாக்கிக் கொண்டிருந்தார்கள்; தம் உதடுகளை (வேத வசனங்களை மனதில் நிறுத்த வேக வேகமாக) அசைத்துக் கொண்டிருப்பார்கள்.\n-அல்லாஹ்வின் தூதர் (ஸல்) அவர்கள் தம் உதடுகளை அசைத்ததைப் போன்று நானும் உங்களுக்கு அசைத்துக் காட்டுகிறேன். (அறிவிப்பாளர்) சயீத் பின் ஜுபைர் (ரஹ்) அவர்கள் நான் இப்னு அப்பாஸ் (ரலி) அவர்கள் தம் இதழ்களை அசைத்துக் காட்டியதைப் போன்று நானும் உங்களுக்கு அசைத்துக் காட்டுகிறேன் என்றார்கள்.-\nஅப்போதுதான் உயர்ந்தோன் அல்லாஹ், (நபியே!) இ(க் குர்ஆனை ஓதுவ)தற்கு அவசரப்பட்டு, \"இ(க்குர்ஆனை ஓதுவ)தற்கு அவசரப்பட்டு (நபியே!) உமது நாவை அசைக்காதீர்! அதை (உமது உள்ளத்தில்) ஒன்றுசேர்ப்பதும், அதை ஓதச் செய்வதும் நமது பொறுப்பாகும். அதை நாம் ஓதும்போது அதன் ஓதுதலைப் பின்தொடர்வீராக! பின்னர் அதை விளக்குவது நமது பொறுப்பாகும். எனும் (75:16-19) வசனங்களை அருளினான்.\n\nஅறிவிப்பவர்: ஸயீத் பின் ஜுபைர், நூல்கள்: புகாரி (5) முஸ்லிம் (764)"},
{"index": "324", "header": "ஆதம் நபி செய்த தவறினால் பாக்கியமிழந்த மனித சமுதாயம்", "content": "\"ஆதமே! இவன் உமக்கும், உமது மனைவிக்கும் எதிரி! எனவே சொர்க்கத்திலிருந்து உங்களிருவரையும் அவன் வெளியேற்றிவிட வேண்டாம். அவ்வாறாயின் நீர் பாக்கியமிழந்தவராகி விடுவீர்.\" என்று கூறினோம்.  (20:117)\nநபி (ஸல்) அவர்கள் கூறினார்கள்:\nமூசா (அலை) அவர்கள் ஆதம் (அலை) அவர்களிடம் வாதிட்டார்கள். அப்போது உங்கள் பாவத்தின் காரணமாக மக்களைச் சொர்க்கத்திலிருந்து வெளியேற்றி அவர்களைப் பாக்கியமிழந்தவர்களாய் ஆக்கியவர்கள் நீங்கள்தாமே!\" என்று மூசா (அலை) அவர்கள், ஆதம் (அலை) அவர்களிடம் கேட்டார்கள். (பதிலுக்கு) ஆதம் (அலை) அவர்கள் \"மூசா! தன் தூதுச் செய்திகளை (மக்களிடம்) எடுத்துரைப்பதற்காகவும் தன்னுடன் உரை யாடுவதற்காகவும் அல்லாஹ் தேர்ந்தெடுத்த மனிதர் நீங்கள்தாமே? என்னைப் படைப்பதற்கு முன்பே என் மீது அல்லாஹ் 'எழுதிவிட்ட' அல்லது 'விதித்துவிட்ட' ஒரு விஷயத்திற்காகவா என்னை நீங்கள் குறை கூறுகிறீர்கள்\" என்று திருப்பிக் கேட்டார்கள். இதைக் கூறிவிட்டு அல்லாஹ்வின் தூதர் (ஸல்) அவர்கள், \"ஆதம் (அலை) அவர்கள் (தமது இந்தப் பதிலால்) மூசா (அலை) அவர்களைத் தோற்கடித்து விட்டார்கள்\" என்று சொன்னார்கள்.\n\nஅறிவிப்பவர்: அபூஹுரைரா (ரலி), நூல்: புகாரி (4738)"},
{"index": "325", "header": "இறைவேதத்தைப் புறக்கணிப்பவன் கப்ரில் வேதனை செய்யப்படுவான்", "content": "எனது அறிவுரையைப் புறக்கணிப்பவனுக்கு நெருக்கடியான வாழ்க்கையே இருக்கிறது. மறுமை நாளில் அவனைக் குருடனாக எழுப்புவோம். (20:124)\n'நெருக்கடியான வாழ்க்கை' என்ற (20:124) வசனத்தின் கருத்து 'கப்ரின் வேதனை' என்று நபி (ஸல்) அவர்கள் கூறினார்கள்.\n\nஅறிவிப்பவர்: அபூ ஸயீத் அல்குத்ரீ (ரலி), நூல்: ஹாகிம் (3439)"},
{"index": "326", "header": "ஃபஜ்ர் மற்றும் அஸ்ர் தொழுகையின் சிறப்புகள்", "content": "(நபியே!) அவர்கள் கூறுவதைப் பொறுத்துக் கொள்வீராக! சூரியன் உதிக்கும் முன்னரும், அது மறையும் முன்னரும் உமது இறைவனின் புகழைக் கொண்டு போற்றுவீராக! இரவு நேரங்களிலும், பகலின் விளிம்புகளிலும் (அவனைப்) போற்றுவீராக!  இதனால் நீர் மனநிறைவடையலாம். (20:130)\nஅல்லாஹ்வின் தூதர் (ஸல்) அவர்கள் \"சூரியன் உதயமாவதற்கு முன்னரும் சூரியன் மறைந்த பின்னரும் தொழுதவர் -அதாவது ஃபஜ்ர் மற்றும் அஸ்ர் தொழுதவர்- எவரும் ஒருபோதும் நரக நெருப்பில் நுழையமாட்டார்\" என்று கூறுவதை நான் கேட்டுள்ளேன் என (என் தந்தை) உமாரா பின் ருஐபா (ரலி) அவர்கள் கூறினார்கள். அப்போது அவர்களிடம் பஸ்ராவாசிகளில் ஒருவர், \"இதை நீங்கள் அல்லாஹ்வின் தூதர் (ஸல்) அவர்களிடமிருந்து செவியுற்றீர்களா?\" என்று கேட்டார். அதற்கு உமாரா (ரலி) அவர்கள் \"ஆம்' என்றார்கள். அந்த மனிதர் \"நானும் அல்லாஹ்வின் தூதர் (ஸல்) அவர்களிடமிருந்து இவ்வாறு செவியுற்றேன் என உறுதி அளிக்கிறேன். அதை என்னிரு காதுகளும் செவிமடுத்தன; என் மனம் அதை மனனமிட்டுக்கொண்டது\" என்று கூறினார்.\n\nஅறிவிப்பவர்: அபூபக்ர் பின் உமாரா, நூல்கள்: முஸ்லிம் (1115)\n\n(முழு நிலவுள்ள ஓர் இரவில்) நபி (ஸல்) அவர்களுடன் இருந்தோம். அப்போது அவர்கள் முழுநிலவைக் கூர்ந்து பார்த்தபடி, \"இந்த நிலவை நீங்கள் நெரிசல் இல்லாமல் காண்பது போன்று உங்கள் இறைவனையும் காண்பீர்கள். எனவே, சூரியன் உதிக்கும் முன்னரும், சூரியன் மறையும் முன்னரும் தொழும் விஷயத்தில் (தூக்கம், வேலைகள் போன்றவற்றால்) நீங்கள் மிகைக்கப்படாதிருக்க இயலுமானால் அதைச் செய்யுங்கள்\" என்று கூறிவிட்டு \"சூரியன் உதிக்கும் முன்னரும், அது மறையும் முன்னரும் உமது இறைவனின் புகழைக் கொண்டு போற்றுவீராக!\" எனும் (50:39) இறைவசனத்தை ஓதினார்கள்.\n\nஅறிவிப்பவர்: ஜரீர் பின் அப்துல்லாஹ் (ரலி),\nநூல்கள்: புகாரி (554), முஸ்லிம் (1113)"},
{"index": "327", "header": "சிரமங்களைப் போக்கும் தொழுகை", "content": "நபி (ஸல்) அவர்கள், தமது குடும்பத்தினருக்குச் சிரமங்கள் ஏற்படும்போது அவர்களைத் தொழுமாறு ஆணையிடுவார்கள். பின்னர் \"(நபியே!) உமது குடும்பத்தினருக்குத் தொழுகையை ஏவுவீராக! அ(தைக் கடைப்பிடிப்ப)தில் பொறுமையை மேற்கொள்வீராக!\" என்ற (20:132) வசனத்தை ஓதினார்கள்.\n\nஅறிவிப்பவர்: அப்துல்லாஹ் பின் ஸலாம் (ரலி), நூல்: தப்ரானீ - அவ்ஸத் (886)\n\nஉலக வாழ்வாதாரத்தை அதிகமாகப் பெறவேண்டும் என்பதற்காகத் தொழுகையை விட்டுவிடக் கூடாது. வாழ்வாதாரம் அளிப்பவன் இறைவன்தான் என்ற நம்பிக்கையை நம் மனதில் உறுதி கொள்ளவேண்டும்.\nஅல்லாஹ்வின் தூதர் (ஸல்) அவர்கள், \"இறைவன் உங்களுக்காக வெளிப்படுத்தும் இவ்வுலகின் கவர்ச்சிப் பொருட்களைத்தான் உங்கள் விஷயத்தில் நான் அதிகம் அஞ்சுகிறேன்\" என்று கூறினார்கள். அப்போது மக்கள், \"இவ்வுலகின் கவர்ச்சிப் பொருட்கள் எவை? அல்லாஹ்வின் தூதரே!\" என்று கேட்டார்கள். அதற்கு அல்லாஹ்வின் தூதர் (ஸல்) அவர்கள், \"(கனிமப் பொருட்கள், ஆடை அணிகலன்கள், பயிர் வகைகள் ஆகிய) பூமியின் வளங்கள்(தாம் அவை)\" என்று பதிலளித்தார்கள்.\n\nஅறிவிப்பவர்: அபூஸயீத் அல்குத்ரீ (ரலி), நூல்கள்: முஸ்லிம் (1900), புகாரி(1465)"},
{"index": "328", "header": "மறுமை விசாரணையை அலட்சியம் செய்யும் மனித சமுதாயம்", "content": "மனிதர்களுக்கு, அவர்களுக்கான விசாரணை நெருங்கி விட்டது. அவர்களோ அலட்சியத்திலும் புறக்கணிப்பிலும் உள்ளனர். (21:1)\n'அவர்களோ அலட்சியத்திலும், புறக்கணிப்பிலும் உள்ளனர்' (21:1) என்பது உலக விஷயத்தில் ஆகும் என்று நபி (ஸல்) அவர்கள் கூறினார்கள்.\n\nஅறிவிப்பவர்: அபூஸயீத் அல்குத்ரீ (ரலி), நூல்: நஸாயீ - குப்ரா (111269)"},
{"index": "329", "header": "மறுமை விசாரணை மிகத் துல்லியமானது", "content": "ஒருவர் நபி (ஸல்) அவர்களிடம் வந்து, \"அல்லாஹ்வின் தூதரே! என்னிடம் இரண்டு அடிமைகள் உள்ளனர். அவர்கள் என்னிடம் பொய் பேசுகிறார்கள்; எனக்கு மோசடி செய்கிறார்கள்; எனக்கு மாறு செய்கிறார்கள்; அதனால் நான் அவர்களைத் திட்டுகிறேன், அடிக்கிறேன். இவர்கள் விசயத்தில் என் நிலை எவ்வாறு இருக்கும்?\" என்று கேட்டார். \"உம்மிடத்தில் மோசடி செய்தது, மாறு செய்தது, பொய் சொன்னது, உம்முடைய தண்டனை பற்றியும் விசாரிக்கப்படும். உம்முடைய தண்டனை அவர்களின் தவறுகளுக்குரியளவு இருந்தால் இரண்டுக்கும் சரியாகிவிடும். உனக்கு நன்மையும் கிடையாது. அவருக்குத் தண்டனையும் கிடையாது. உம்முடைய தண்டனை அவர்களின் தவறுகளுக்குக் குறைவாக இருந்தால் உமக்கு நன்மையாக அமையும். உம்முடைய தண்டனை அவர்களின் தவறுகளுக்கு அதிகமாக இருந்தால் அந்த அதிகமானவைகளுக்குத் தண்டிக்கப்படுவீர்\" என்று நபி (ஸல்) அவர்கள் கூறினார்கள். (இதைக் கேட்டு) அவர் சப்தமிட்டு அழுதவராக அங்கிருந்து அகன்றார். அப்போது நபி (ஸல்) அவர்கள் \"மறுமை நாளுக்காக நியாயத் தராசுகளை ஏற்படுத்துவோம். எனவே, எவரும் சிறிதும் அநியாயம் செய்யப்பட மாட்டார்கள். கடுகின் விதையளவு இருந்தாலும் அதையும் கொண்டு வருவோம். கணக்கெடுப்பதற்கு நாமே போதுமானவர்கள்\" என்ற (21:47) வசனத்தை ஓதினார்கள்.\nஅப்போது அந்த மனிதர், \"அவர்களிடமிருந்து நான் பிரிந்து விடுவதைவிட எனக்கும் அவர்களுக்கும் சிறந்த ஒன்றை நான் பெறவில்லை. உங்களைச் சாட்சியாக்கிச் சொல்கிறேன்: அவர்கள் விடுதலை பெற்றவர்களாகி விட்டார்கள்\" என்றார்.\n\nஅறிவிப்பவர்: ஆயிஷா (ரலி), நூல்கள்: திர்மிதீ (3089), அஹ்மத் (25197)\n\nமறுமையில் நன்மை, தீமைகளைத் தராசுத் தட்டுகளில் வைத்து எடை போடும்போது ஏகத்துவக் கலிமாவிற்கான நன்மையின் எடையே அனைத்தையும் மிகைத்திருக்கும். அல்லாஹ் (21:47) வசனத்தில் கூறுவதுபோல் சிறிதும் அநியாயம் செய்யப்பட மாட்டாது.\nநபி (ஸல்) அவர்கள் கூறினார்கள்: அல்லாஹ் மறுமை நாளில் அனைத்துப் படைப்பினங்களுக்கும் முன்பாக என்னுடைய சமுதாயத்தி­லிருந்து ஒரு மனிதனைத் தனியாக நிறுத்துவான். அவனுக்கு எதிராகத் தொன்னூற்று ஒன்பது (பாவ) ஏடுகள் விரிக்கப்படும். அதி­லிருந்து ஒவ்வொரு ஏடும் பார்வை செல்கின்ற தொலைவின் அளவிற்கு இருக்கும். பிறகு அல்லாஹ் அவனிடம், \"இதிலி­ருந்து நீ எதையாவது மறுக்கின்றாயா? (அல்லது) பாதுகாவலர்களாகிய என்னுடைய எழுத்தாளர்கள், உனக்கு அநீதியிழைத்து விட்டார்களா?\" என்று கேட்பான். \"என் இறைவனே! இல்லை. (அனைத்தும் நான் செய்த பாவங்கள்தான்)\" என்று அவன் கூறுவான். \"(இப்பாவங்களை நியாயப்படுத்த) உன்னிடம் ஏதாவது காரணம் இருக்கிறதா?\" என்று அல்லாஹ் கேட்பான். அதற்கு அவன் \"என் இறைவனே! ஏதுமில்லை\" என்று கூறுவான். அப்போது அல்லாஹ், \"அவ்வாறில்லை; உனக்கு நம்மிடத்தில் ஒரு நன்மை இருக்கிறது, இன்று உனக்கு எந்த அநீதியும் இழைக்கப்படாது\" என்று கூறியவுடன் ஒரு சிற்றேடு வெளிப்படும். அதில் \"அஷ்ஹது அல்லாயிலாஹ இல்லல்லாஹ் வ அஷ்ஹது அன்ன முஹம்மதன் அப்துஹு வ ரஸுலுஹு\" (வணக்கத்திற்குரியவன் அல்லாஹ்வைத் தவிர வேறு யாருமில்லை என்று நான் சாட்சி கூறுகிறேன், மேலும் முஹம்மது நபி (ஸல்) அவர்கள் அல்லாஹ்வின் அடியார் என்றும், அவனுடைய தூதர் என்று சாட்சி கூறுகிறேன்) என்ற வாசகம் இருக்கும். நீ உன்னுடைய (நன்மை, தீமைகளின்) எடையைப் பார்!\" என்று அல்லாஹ் கூறுவான். \"என் இறைவனே! (இந்தப் பாவ) ஏடுகளுடன் இந்தச் சிறிய ஏடு என்ன (பெரிதா?)\" என்று அவன் கேட்பான். அதற்கு அல்லாஹ் \"நீ அநியாயம் செய்யப்பட மாட்டாய்\" என்று கூறுவான். அந்தப் பாவ ஏடுகள் ஒரு தட்டிலும், அந்தச் சிற்றேடு ஒரு தட்டிலும் வைக்கப்படும். அந்தப் பாவ ஏடுகள் பறந்தோடிவிடும். அந்தச் சிற்றேடு கனத்து விடும். அல்லாஹ்வின் பெயரைவிட எதுவும் கனத்து விடாது.\n\nஅறிவிப்பவர்: அப்துல்லாஹ் பின் அம்ர் பின் அல்ஆஸ் (ரலி), நூல்கள்: திர்மிதீ (2563), இப்னுமாஜா (4290), அஹ்மத் (6699)"},
{"index": "330", "header": "இப்ராஹீம் நபி கூறிய மூன்று பொய்கள்", "content": "\"இல்லை! இதைச் செய்தது இவற்றிலுள்ள இந்தப் பெரிய சிலைதான். அவை பேசக்கூடியவையாக இருந்தால் அவற்றிடமே கேளுங்கள்!\" என அவர் கூறினார். (21:63)\nநபி (ஸல்) அவர்கள் கூறினார்கள் :\nஇப்ராஹீம் (அலை) அவர்கள் மூன்று பொய்களைத் தவிர வேறு பொய் எதுவும் பேசியதில்லை. அவற்றில் இரண்டு அல்லாஹ்வின் (மார்க்கத்தின் நலன் காக்கும்) விஷயத் தில் சொன்னவையாகும். அவை: 1. (அவரை இணைவைக்கும் திருவிழாவிற்கு மக்கள் அழைத்தபோது,) \"நான் நோயுற்றிருக்கின்றேன்\" என்று (அதில் கலந்து கொள்ளாமல் தவிர்ப்பதற்காகக்) கூறியதும், 2. (சிலைகளை உடைத்துப் பெரிய சிலையின் தோளில் கோடரியை மாட்டிவிட்டு  மக்கள், \"இப்படிச் செய்தது யார்?\" என்று கேட்ட போது,) \"ஆயினும், இவர்களில் பெரியதான இந்தச் சிலை தான் இதைச் செய்தது\" என்று கூறியதுமாகும், 3. (மூன்றாவது முறையாகப் பொய் சொன்ன சூழ்நிலை வருமாறு:)\nஒருநாள் இப்ராஹீம் (அலை) அவர்களும் (அவர்களின் துணைவியார்) சாரா (அலை) அவர்களும் கொடுங்கோல் மன்னர்களில் ஒருவனுடைய வழியாகச் சென்றார்கள். அப்போது அந்த மன்னனிடம் (அவர்களைக் குறித்து) \"இங்கு ஒரு மனிதர் வந்திருக்கிறார்: அவருடன் அவரது அழகான மனைவியும் இருக்கிறாள்\" என்று கூறப்பட்டது. உடனே, இப்ராஹீம் (அலை) அவர்களை அழைத்து வரச் சொல்லி அந்த மன்னன் ஆள் அனுப்பினான். (அவர்கள் வந்தவுடன்) அவர்களிடம் சாராவைப் பற்றி, \"இவர் யார்?\" என்று விசாரித்தான். இப்ராஹீம் (அலை) அவர்கள், \"என் சகோதரி\" என்று பதிலளித்தார்கள். பிறகு சாரா (அலை) அவர்களிடம் சென்று, \"சாராவே! பூமியின் மீது உன்னையும் என்னையும் தவிர இறை நம்பிக்கை உடையவர் (தற்போது) எவரும் இல்லை. இவனோ என்னிடம் உன்னைப் பற்றிக் கேட்டு விட்டான். நான், \"நீ என் சகோதரி' என்று அவனுக்குத் தெரிவித்து விட்டேன். ஆகவே, நீ (உண்மையைச் சொல்லி) என்னைப் பொய்யனாக்கி விடாதே\" என்று கூறினார்கள்.\nஅந்த மன்னன் சாரா (அலை) அவர்களைக் கூப்பிட்டு அனுப்பினான். சாரா (அலை) அவர்கள் அவனிடம் சென்றபோது அவன் அவரைத் தன் கையால் அள்ள முயன்றான். உடனே, அவன் (வலிப்பு நோயால்) தண்டிக்கப்பட்டான். அவன் (சாரா (அலை) அவர்களிடம்,) \"அல்லாஹ்விடம் எனக்காக (என் கைகளை குணப்படுத்தும்படி) பிரார்த்தனை செய். நான் உனக்குத் தீங்கு செய்ய மாட்டேன்\" என்று சொன்னான். உடனே, சாரா (அலை) அவர்கள் அல்லாஹ்விடம் பிரார்த்திக்க, அவன் (வலிப்பிலிருந்து) விடுவிக்கப்பட்டான். பிறகு, இரண்டாவது முறையாக அவர்களை அணைக்க முயன்றான். முன்பு போலவே மீண்டும் தண்டிக்கப்பட்டான். அல்லது அதைவிடக் கடுமையாகத் தண்டிக்கப்பட்டான். அப்போதும், \"எனக்காக (என் கைகளைக் குணப்படுத்தும்படி) அல்லாஹ்விடம் பிரார்த்தனை செய். நான் உனக்குத் தீங்கு செய்ய மாட்டேன்\" என்று சொன்னான். அவ்வாறே அவர் பிரார்த்திக்க, அவன் (வலிப்பிலிருந்து) விடுவிக்கப்பட்டான். பிறகு, தன் காவலன் ஒருவனை அழைத்து, \"நீங்கள் என்னிடம், ஒரு மனிதரைக் கொண்டு வரவில்லை; ஒரு ஷைத்தானைத் தான் கொண்டு வந்துள்ளீர்கள்\" என்று சொன்னான்.\n\nஅறிவிப்பவர்: அபூஹுரைரா (ரலி), நூல்கள்: புகாரி (3358), முஸ்லிம் (4726)"},
{"index": "331", "header": "சுலைமான் நபிக்கு இறைவன் வழங்கிய கல்வியறிவு", "content": "(சுலைமான், தாவூத் ஆகிய) இருவருக்கும் ஞானத்தையும், கல்வியறிவையும் வழங்கினோம். (21:79)\nநபி (ஸல்) அவர்கள் கூறினார்கள்:\n(தாவூத் -அலை- அவர்களுடைய காலத்தில்) இரண்டு பெண்கள் இருந்தனர். அவர்களுடன் அவர்களுடைய மகன்களும் இருந்தனர். ஓநாய் (ஒன்று) அவ்விருவரில் ஒருவனைக் கொண்டு சென்று விட்டது. உடனே அவர்களில் ஒருத்தி, தன் தோழியிடம், \"உன் மகனைத் தான் ஓநாய் கொண்டு சென்று விட்டது\" என்று கூற, மற்றொருத்தி அவளிடம், \"உன் மகனைத் தான் ஓநாய் கொண்டு சென்று விட்டது\" என்று கூறினாள். ஆகவே, இருவரும் (தங்கள் தகராறைத் தீர்த்துக் கொள்ள) தாவூத் (அலை) அவர்களிடம் தீர்ப்புக் கேட்டுச் சென்றனர். அவர்கள் (அவ்விரு பெண்களில்) மூத்தவளுக்குச் சாதகமாகத் தீர்ப்பளித்தார்கள். (அவர்களுடைய தீர்ப்பில் கருத்து வேறுபாடு கொண்டு) அப்பெண்கள் இருவரும் சுலைமான் (அலை) அவர்களிடம் (தீர்ப்புக் கேட்டுச்) சென்றனர். அவர்களிடம் விஷயத்தைத் தெரிவித்தனர். அதற்கு அவர்கள், \"என்னிடம் ஒரு கத்தியைக் கொண்டு வாருங்கள். நான் உங்கள் இருவருக்குமிடையே (மீதமுள்ள ஒரு மகனை ஆளுக்குப் பாதியாகப்) பிளந்து  (பங்கிட்டு) விடுகிறேன்\" என்று கூறினார்கள். அப்போது இளையவள், \"அவ்வாறு செய்யாதீர்கள். அல்லாஹ் உங்களுக்குக் கருணை புரியட்டும். இவன் என் மகன்\" என்று (பதறிப் போய்) கூறினாள். உடனே, சுலைமான் (அலை) அவர்கள் \"அந்தக் குழந்தை அ(ந்த இளைய)வளுக்கே உரியது' என்று தீர்ப்பளித்தார்கள்.\n\nஅறிவிப்பவர்: அபூஹுரைரா (ரலி), நூல்கள்: புகாரி (3427), முஸ்லிம் (3543)"},
{"index": "332", "header": "யூனுஸ் நபியின் பிரார்த்தனையும், அதன் சிறப்பும்", "content": "(யூனுஸ் நபியான) மீனுடையவரையும் (நினைவுகூர்வீராக!) அவர் கோபமாக வெளியேறிய போது, அவரை நெருக்கடிக்குள்ளாக்க மாட்டோம் என எண்ணிக் கொண்டார். \"உன்னைத் தவிர எந்தக் கடவுளும் இல்லை; நீ தூயவன்; நான் அநியாயக்காரர்களில் ஆகி விட்டேன்\" என்று இருள்களிலிருந்து பிரார்த்தித்தார். (21:87)\n\"யூனுஸ் (அலை) அவர்கள் மீன் வயிற்றில் இருந்தபோது \"லாயிலாஹ இல்லா அன்த்த இன்னீ குன்த்து மினல் ளாலிமீன்- உன்னைத் தவிர வேறு கடவுள் இல்லை; நீ தூயவன்; நான் அநியாயக்காரர்களில் ஒருவனாகி விட்டேன்\" என்பதே அவர்கள் செய்த பிரார்த்தனையாகும்\" என்று நபி (ஸல்) அவர்கள் கூறினார்கள். மேலும் \"இந்த வாசகத்தைக் கொண்டு எந்தஒரு முஸ்லிமாவது எதையேனும் கேட்டால் அதை அல்லாஹ் நிறைவேற்றாமல் இருப்பதில்லை\" என்றும் நபி (ஸல்) அவர்கள் கூறினார்கள்.\n\nஅறிவிப்பவர்: ஸஅத் (ரலி),\nநூல்கள்: திர்மிதீ (3427), அஹ்மத் (1383), நஸாயீ - குப்ரா (10492),"},
{"index": "333", "header": "மறுமையின் நெருக்கத்தில் யஃஜூஜ், மஃஜூஜ் கூட்டத்தினர் வெளிப்படுதல்", "content": "இறுதியாக, யஃஜூஜ், மஃஜூஜ் கூட்டத்தார் ஒவ்வொரு மேட்டுப் பகுதியிலிருந்தும் விரைந்து வருமாறு திறந்து விடப்படும்போது, (மறுமை நாள் நெருங்கி விடும்.) - (21:96)\n304வது குறிப்பைக் காண்க!"},
{"index": "334", "header": "மனிதர்கள் மறுமையில் நிர்வாணமாக எழுப்பப்படுதல்", "content": "அல்லாஹ்வின் தூதர் (ஸல்) அவர்கள், \"நீங்கள் (மறுமை நாளில்) காலில் செருப்பணியாதவர்களாகவும், நிர்வாணமானவர்களாகவும், விருத்தசேதனம் செய்யப்படாதவர்களாகவும் எழுப்பப்படுவீர்கள்\" என்று கூறிவிட்டு, பிறகு, \"முதலில் படைப்பை நாம் தொடங்கியது போலவே அதை மீட்டெடுப்போம். (இது) நம்மீது கடமையாகவுள்ள வாக்குறுதி! நாம் (இதைச்) செய்வோராகவே இருக்கிறோம்\" எனும் (21:104) இறைவசனத்தை ஓதினார்கள். முதலாவதாக ஆடை அணிவிக்கப்படுபவர்கள் இப்ராஹீம் (அலை) அவர்கள் ஆவார்கள். பிறகு, என் தோழர்களில் சிலர் (சொர்க்கத்திற்காக) வலப்பக்கமும், (சிலர் நரகத்திற்காக) இடப்பக்கமும் கொண்டு செல்லப்படுவார்கள். நான், \"இவர்கள் என் தோழர்கள்\" என்று கூறுவேன். \"இவர்களை விட்டு நீங்கள் பிரிந்ததிலிருந்து இவர்கள், தம் கால் சுவடுகளின் வழியே (எங்கிருந்து வந்தார்களோ அந்த மதத்திற்குத்) திரும்பிச் சென்று கொண்டிருந்தார்கள்\" என்று சொல்லப்படும். அதற்கு நான் நல்லடியாரான மர்யமின் மைந்தர் ஈசா (அலை) அவர்கள் கூறியதைப் போன்றே, \"நீ எனக்கு ஏவியவாறு, \"என் இறைவனும் உங்கள் இறைவனுமாகிய அல்லாஹ்வையே வணங்குங்கள்\" என்பதைத் தவிர எதையும் நான் அவர்களிடம் கூறவில்லை. நான் அவர்களுடன் இருந்தவரை அவர்களைக் கவனித்துக் கொண்டிருந்தேன். நீ என்னைக் கைப்பற்றியதும் நீயே அவர்களைக் கண்காணிப்பவனாய் இருந்தாய். நீ அனைத்துப் பொருட்களையும் கண்காணிப்பவன். நீ அவர்களை வேதனை செய்தால் அவர்கள் உன் அடியார்களே! நீ அவர்களை மன்னித்தால் நீயே மிகைத்தவன், நுண்ணறிவாளன்\" (5:117-118) என்று கூறி விடுவேன்.\n\nஅறிவிப்பவர்: இப்னு அப்பாஸ் (ரலி), நூல்கள்: புகாரி (3447), முஸ்லிம் (5493)"},
{"index": "335", "header": "மறுமை நாளின் நிகழ்வுகள் பயங்கரமானவை", "content": "மனிதர்களே! உங்கள் இறைவனை அஞ்சிக் கொள்ளுங்கள்! உலகம் அழியும் நேரத்தின் அதிர்ச்சி பயங்கரமான நிகழ்வாகும். அதை நீங்கள் பார்க்கும் நாளில், பாலூட்டும் ஒவ்வொரு பெண்ணும், தான் எதற்குப் பாலூட்டினாளோ அதை  மறந்து விடுவாள். ஒவ்வொரு கர்ப்பிணியும் தனது கருவைப் பிரசவித்து விடுவாள். நீர் மக்களைப் போதையில் இருப்பவர்களாகக் காண்பீர். ஆனால் அவர்கள் போதையில் இருப்போர் அல்ல! மாறாக, அல்லாஹ்வின் வேதனை மிகக் கடுமையானது. (22:1-2)\nஅல்லாஹ்வின் தூதர் (ஸல்) அவர்கள் கூறினார்கள்:\n(மறுமை நாளில்) அல்லாஹ் (ஆதி மனிதரை நோக்கி) \"ஆதமே!' என்று அழைப்பான். அதற்கு அவர்கள் \"(இறைவா! ஆணையிடு!) இதோ கீழ்ப்படியக் காத்திருக்கிறேன். நலம் அனைத்தும் உன் கரங்களில்தான்\" என்று கூறுவார்கள்.\nஅப்போது அல்லாஹ் \"(உங்கள் தலைமுறையில்) நரகத்திற்குச் செல்லவிருப்பவர்களை (மற்றவர்களிலிருந்து) தனியாகப் பிரித்திடுங்கள்\" என்று கூறுவான். ஆதம் (அலை) அவர்கள் \"எத்தனை நரகவாசிகளை?\" என்று கேட்பார்கள். அதற்கு அவன் \"ஒவ்வோர் ஆயிரம் பேரிலிருந்தும் தொள்ளாயிரத்துத் தொண்ணூற்றொன்பது பேரை(த் தனியாகப் பிரித்திடுங்கள்)\" என்று பதிலளிப்பான். (அப்போதுள்ள பயங்கர சூழ்நிலையின் காரணத்தால்) பாலகன்கூட நரைத்து விடுகின்ற, கர்ப்பம் கொண்ட ஒவ்வொரு பெண்ணும் கர்ப்பத்தை(ப் பீதியின் காரணத்தால் அரைகுறையாக)ப் பிரசவித்து விடுகின்ற நேரம் இதுதான்.\nநீர் மக்களைப் போதையில் இருப்பவர்களாகக் காண்பீர். ஆனால் அவர்கள் போதையில் இருப்போர் அல்ல! மாறாக, அல்லாஹ்வின் வேதனை மிகக் கடுமையானது. (22:2)\nஇவ்வாறு நபியவர்கள் கூறியது மக்களுக்குச் சிரமமாக இருந்தது. எனவே, அவர்கள் \"அல்லாஹ்வின் தூதரே! (ஒவ்வோர் ஆயிரத்திலும் நரகத்திற்குச் செல்லாமல் எஞ்சியிருக்கும்) அந்த ஒரு நபர் எங்களில் யார்?\" என்று கேட்டார்கள். நபி (ஸல்) அவர்கள் \"(பயப்படாதீர்கள்;) நற்செய்தி பெறுங்கள். யஃஜூஜ் மஃஜூஜ் கூட்டத்தாரில் ஆயிரம் பேர் என்றால், உங்களில் ஒருவர் (நரகத்திற்குச் செல்ல தனியாக பிரிக்கப்பட்டோரில்) இருப்பார்\" என்று கூறிவிட்டுப் பிறகு, \"என் உயிர் எவன் கையிலுள்ளதோ அவன் மீதாணையாக! நீங்கள் சொர்க்கவாசிகளில் மூன்றில் ஒரு பங்கினராக\nஇருக்க வேண்டும் என்று நான் பேராவல் கொள்கின்றேன்\" என்று கூறினார்கள். உடனே நாங்கள் அல்லாஹ்வைப் புகழ்ந்து தக்பீர் (அல்லாஹு அக்பர்) முழக்கமிட்டோம். பிறகு, நபி (ஸல்) அவர்கள் \"என் உயிர் எவன் கையிலுள்ளதோ அவன்மீது ஆணையாக! நீங்கள் சொர்க்கவாசிகளில் பாதிப் பேராக இருக்க வேண்டுமென நான் பேராவல் கொள்கின்றேன். மற்ற சமுதாயங்களோடு ஒப்பிடுகையில் நீங்கள் கறுப்புக் காளை மாட்டின் தோலிலுள்ள வெள்ளை முடியைப் போன்று, அல்லது கழுதையின் காலிலுள்ள வெள்ளைத் தழும்பைப் போன்று இருக்கிறீர்கள்\" என்று கூறினார்கள்.\n\nஅறிவிப்பவர்: அபூ ஸயீத் (ரலி), நூல்கள்: புகாரி (6530), முஸ்லிம் (379)"},
{"index": "336", "header": "மனிதக் கருவின் வளர்ச்சி நிலைகள்", "content": "மனிதர்களே! (உயிர்ப்பித்து) எழுப்பப்படுவதைப் பற்றி நீங்கள் சந்தேகத்தில் இருந்தால் உங்களுக்கு நாம் தெளிவுபடுத்துவதற்காக (இதை விவரிக்கிறோம்.)  உங்களை(த் தொடக்கத்தில்) மண்ணிலிருந்தும், பின்னர் விந்துத் துளியிலிருந்தும், பின்னர் சூல்கொண்ட கருமுட்டையிலிருந்தும், பின்னர் வடிவமைக்கப்பட்டதும், வடிவமைக்கப்படாததுமான சதைத் துண்டிலிருந்தும் படைத்தோம். நாம் நாடியவற்றை ஒரு குறிப்பிட்ட காலம் வரை கருவறைகளில் தங்கச் செய்கிறோம். பின்னர் உங்களைக் குழந்தையாக வெளிப்படுத்துகிறோம். (22:5)\nஉண்மையே பேசியவரும் உண்மையே அறிவிக்கப்பட்டவருமான அல்லாஹ்வின் தூதர் (ஸல்) அவர்கள் எங்களிடம் கூறினார்கள்:\nஉங்கள் படைப்பு உங்கள் தாயின் வயிற்றில் நாற்பது நாட்களில் ஒருங் கிணைக்கப்படுகின்றது. பிறகு அதே போன்ற காலத்தில் (40 நாட்களில் அட்டை போன்று) ஒரு சினையுற்ற கருமுட்டையாக மாறுகின்றது. பிறகு, அதே போன்ற காலத்தில் சதைத் துண்டாக மாறுகின்றது. பிறகு அல்லாஹ் ஒரு வானவரை (அதனிடம்) அனுப்புகின்றான். அந்த வானவருக்கு நான்கு ஆணைகள் பிறப்பிக்கப்படுகின்றன. (அவை:) அதன் (கருவாக இருக்கும் அந்த மனிதனின்) செயலையும் (அவனுடைய செயல்கள் எப்படியிருக்கும் என்பதையும்), அதன் வாழ்வாதாரத்தையும் (அவனுக்கு எவை, எந்த அளவு கிடைக்கும் என்பதையும்), அதன் வாழ்நாளையும் (அவன் எவ்வளவு நாள் வாழ்வான் எப்போது இறப்பான் என்பதையும்), அது (இறுதிக் கட்டத்தில்) துர்பாக்கியசாலியா, நற்பேறுடையதா என்பதையும் (நான் விதித்தபடி) எழுது\" என்று அந்த வானவருக்கு ஆணையிடப்படும். பிறகு அதனுள் உயிர் ஊதப்படும். இதனால் தான், உங்களில் ஒருவர் (நற்) செயல் புரிந்து கொண்டே செல்வார். எந்த அளவிற்கென்றால் அவருக்கும் சொர்க்கத்திற்குமிடையே ஒரு முழம் (தொலைவு) தான் இருக்கும். அதற்குள் அவரது விதி அவரை முந்திக் கொண்டு விடும். அவர் நரகவாசிகளின் செயலைச் செய்து விடுவார். (அதன் விளைவாக, நரகம் புகுந்து விடுவார்.) ஒருவர் (தீய) செயல் புரிந்து கொண்டே செல்வார். எந்த அளவிற்கென்றால் அவருக்கும் நரகத்திற்குமிடையே ஒரேயொரு முழம் (தொலைவு) தான் இருக்கும். அதற்குள் விதி அவரை முந்திக் கொண்டு விடும். அதனால் அவர் சொர்க்கவாசிகளின் செயலைச் செய்வார். (அதன் காரணத்தால் சொர்க்கம் புகுவார்.)\n\nஅறிவிப்பவர்: இப்னு மஸ்வூத் (ரலி), நூல்கள்: புகாரி (3208), முஸ்லிம் (5145)"},
{"index": "337", "header": "ஓரத்தில் நின்று அல்லாஹ்வை வணங்குபவன் யார்?", "content": "மனிதர்களில், ஓரத்தில் நின்று அல்லாஹ்வை வணங்குபவனும் இருக்கிறான். அவனுக்கு ஏதேனும் நன்மை ஏற்பட்டால் அதில் திருப்தியடைகிறான். அவனுக்கு ஏதேனும் துன்பம் ஏற்பட்டால் அப்படியே புரண்டு விடுகிறான். இம்மையிலும் மறுமையிலும் அவன் நஷ்டமடைந்து விட்டான். இதுதான் தெளிவான நஷ்டமாகும். (22:11)\n\"மனிதர்களில், ஓரத்தில் நின்று அல்லாஹ்வை வணங்குபவனும் இருக்கிறான்\" எனும் (22:11) இறைவசனம் தொடர்பாக இப்னு அப்பாஸ் (ரலி) அவர்கள் கூறுகையில், \"சிலர் மதீனாவுக்கு வருவர். (இஸ்லாத்தையும் ஏற்றுக் கொள்வர்.) அவர்கள் தம் மனைவியர் ஆண் பிள்ளைகள் பெற்றெடுத்தால், அவர்களின் குதிரைகள் குட்டி ஈன்றால் அப்போது, \"இது (இஸ்லாம்) நல்ல மார்க்கம்\" என்று கூறுவார்கள். அவர்களின் மனைவியர் ஆண் குழந்தைகள் பெறவில்லையென்றால், அவர்களின் குதிரைகள் குட்டி ஈனவில்லையென்றால், \"இது கெட்ட மார்க்கம்\" என்று சொல்வார்கள். (இவர்கள் தொடர்பாக இந்த இறைவசனம் அருளப்பட்டது)\" என்று சொன்னார்கள்.\n\nஅறிவிப்பவர்: ஸயீத் பின் ஜுபைர், நூல்: புகாரி (4742)"},
{"index": "338", "header": "இறைவனைப் பற்றித் தர்க்கித்த இரு பிரிவினர் யார்?", "content": "\"இவர்களே தமது இறைவனைப் பற்றித் தர்க்கித்த இரு பிரிவினராவர்\" என்னும் இந்த (22:19) வசனம் பத்ருப் போரன்று (முஸ்லிம்களில்) தனித்து நின்று போராடிய ஹம்ஸா, அலீ, உபைதா பின் ஹாரிஸ் (ரலி) மற்றும் (இறை மறுப்பாளர்களான) உத்பா பின் ரபீஆ, ஷைபா பின் ரபீஆ, வலீத் பின் உத்பா ஆகியோர் தொடர்பாகவே அருளப்பட்டது.\n\nஅறிவிப்பவர்: அபூதர் (ரலி), நூல்கள்: புகாரி (3969), முஸ்லிம் (5771)"},
{"index": "339", "header": "தங்கக் காப்புகளும், முத்துகளும் அணிவிக்கப்படும் சொர்க்கவாசிகள்", "content": "இறைநம்பிக்கை கொண்டு, நற்செயல்கள் செய்வோரை அல்லாஹ் சொர்க்கங்களில் நுழையச் செய்வான். அவற்றின் கீழ் ஆறுகள் ஓடும். அங்கு அவர்களுக்குத் தங்கத்தாலான காப்புகளும், முத்துகளும் அணிவிக்கப்படும். அங்கு அவர்களின் ஆடை பட்டால் ஆனதாகும். (22:23)\nஎன் உற்ற தோழர் (நபி - ஸல்) அவர்கள், \"இறைநம்பிக்கையாளரின் உறுப்புகளில் எங்கெல்லாம் உளூவின் நீர் படுகிறதோ அங்கெல்லாம் நகைகள் அணிவிக்கப்படும்\" என்று கூறுவதைக் கேட்டுள்ளேன்\"\n\nஅறிவிப்பவர்: அபூஹுரைரா (ரலி),\nநூல்கள்: முஸ்லிம் (420), நஸாயீ (149), அஹ்மத் (6869)\nநபி (ஸல்) அவர்கள், \"(ஆண்களில்) யார் இம்மையில் பட்(டா)டை அணிகிறாரோ அவர் மறுமையில் அதை அணிய மாட்டார்\" என்று கூறினார்கள்.\n\nஅறிவிப்பவர்: அப்துல்லாஹ் பின் ஸுபைர் (ரலி),\nநூல்கள்: புகாரி (5834), முஸ்லிம் (4202)"},
{"index": "340", "header": "பைத்துல் அதீக் எனும் பழமை வாய்ந்த சிறந்த ஆலயம்", "content": "பின்னர் அவர்கள் தமது அழுக்குகளை நீக்கித் தமது நேர்ச்சைகளை நிறைவேற்றட்டும்; பழமை வாய்ந்த இந்த ஆலயத்தையும் தவாஃப் செய்யட்டும். (22:29)\n\"வாகனங்கள் பயணித்தவைகளில் சிறந்த இடம், எனது பள்ளிவாசலும் பைத்துல் அதீக் (என்ற கஅபத்துல்லாஹ்) ஆகும்\" என்று நபி (ஸல்) அவர்கள் கூறினார்கள்.\n\nஅறிவிப்பவர்: ஜாபிர் (ரலி), நூல்கள்: அஹ்மத் (14255), இப்னுஹிப்பான் (1616), நஸாயீ - குப்ரா (11284), முஸ்னத் அபீயஃலா (2266)"},
{"index": "341", "header": "இணைவைப்பவனுக்குரிய எடுத்துக்காட்டும், நபியின் விளக்கமும்", "content": "நாங்கள் அன்சாரியைச் சேர்ந்த ஒரு மனிதரின் ஜனாஸாவில் கலந்து கொள்ள நபி (ஸல்) அவர்களுடன் சென்றோம். நாம் கப்ரை அடைந்து அவர் குழிக்குள் வைக்கப்பட்டபோது நபி (ஸல்) அவர்கள் அமர்ந்தார்கள். நாங்களும் தலையில் பறவை அமர்ந்திருப்பதைப் போன்று (அமைதியாக) அவர்களைச் சுற்றி அமர்ந்தோம். அவர்கள் கையில் ஒரு குச்சி இருந்தது. அதை வைத்துத் தரையில் கோடுகளைப் போட்டார்கள். பிறகு தலையை உயர்த்தி, \"கப்ரின் வேதனையை விட்டு அல்லாஹ்விடம் பாதுகாப்புத் தேடுங்கள்!\" என்று இரண்டு அல்லது மூன்று தடவை கூறினார்கள். பின்னர், \"இறைநம்பிக்கையுள்ள ஓர் அடியான் இவ்வுலகத் தொடர்பைத் துண்டித்து மறுமையை முன்னோக்கும்போது வானத்திலிருந்து வானவர் இறங்குவார்\" என்று நபிகளார் கூறினார்.\nஇறுதியில், (கெட்டவனின் ஆன்மா) இறுதி வானத்திற்குக் கொண்டு செல்லப்பட்டு அவனுக்காகக் கதவைத் திறக்குமாறு கேட்கப்படும். ஆனால் அவனுக்குக் கதவு திறக்கப்பட மாட்டாது. அப்போது நபி (ஸல்) அவர்கள் \"வானத்தின் வாயில்கள் திறக்கப்பட மாட்டாது. ஊசித் துவாரத்தில் ஒட்டகம் நுழையும்வரை அவர்கள் சொர்க்கத்தில் நுழைய மாட்டார்கள்\" என்ற (7:40) வசனத்தை ஓதினார்கள்.\nஅவனுடைய பதிவை பூமியின் கீழ்பகுதியில் உள்ள 'ஸிஜ்ஜீன்' என்ற ஏட்டில் எழுதுங்கள் என்று அல்லாஹ் சொல்லுவான். அவனுடைய ரூஹ் எறியப்படும். பின்னர் \"அல்லாஹ்வுக்கு இணை வைப்பவன் வானத்திலிருந்து விழுந்து, அவனைப் பறவைகள் கொத்திச் சென்றவனைப் போலாவான். அல்லது (பெரும்) காற்றால் தொலைதூரத்தில் தூக்கி எறியப்பட்டவனைப் போலாவான்\" என்ற (22:31) வசனத்தை ஓதினார்கள்.\n\nஅறிவிப்பவர்: பரா பின் ஆஸிப் (ரலி), நூல்: அஹ்மத் (17803)"},
{"index": "342", "header": "குர்பானி இறைச்சியைத் தாமும் உண்டு, ஏழைகளுக்கும் வழங்குதல்", "content": "அவற்றிலிருந்து நீங்களும் உண்ணுங்கள்; இரந்து கேட்போருக்கும், (இரந்து கேட்காத) ஏழைகளுக்கும் உணவளியுங்கள்! (22:36)\nநபி (ஸல்) அவர்கள், குர்பானி இறைச்சியை மூன்று நாட்களுக்கு மேலாக உண்ண வேண்டாம் என (முதலில்) தடை விதித்தார்கள். பின்னர் (அத்தடையை நீக்கி) \"நீங்களும் உண்ணுங்கள்! பயணத்திலும் எடுத்துச் செல்லுங்கள்! சேமித்தும் வைத்துக் கொள்ளுங்கள்!\" என்று கூறினார்கள்.\n\nஅறிவிப்பவர்: ஜாபிர் (ரலி), நூல்கள்: முஸ்லிம் (3987), புகாரி (1719)"},
{"index": "343", "header": "போரிடுவதற்கு அனுமதி வழங்கி முதலில் இறங்கிய வசனம்", "content": "போர் தொடுக்கப்பட்டோர் அநியாயம் செய்யப்பட்டுள்ளதால் (திருப்பதித் தாக்க) அவர்களுக்கு அனுமதியளிக்கப்பட்டுள்ளது. அவர்களுக்கு உதவி செய்ய அல்லாஹ் ஆற்றலுடையவன்.  (22:39)\nநபி (ஸல்) அவர்கள் மக்காவிலிருந்து மதீனா சென்ற போது அபூபக்ர் (ரலி) அவர்கள், \"தங்கள் நபியை வெளியேற்றிவிட்டார்கள். அவர்கள் அழிவார்கள்\" என்று கூறினார்கள். \"போர் தொடுக்கப்பட்டோர் அநியாயத்திற்கு ஆளானதால் (எதிரிகளைத் திருப்பித் தாக்க) அவர்களுக்கு அனுமதியளிக்கப்பட்டுள்ளது\" என்ற (22:39) வசனம் இறங்கியது. \"(இந்த வசனம் இறங்கிய பின்னர்) ஒரு போர் ஏற்படப் போகிறது என்று நான் விளங்கிக் கொண்டேன்\" என்று அபூபக்ர் (ரலி) அவர்கள் கூறினார்கள்.\n\nஅறிவிப்பவர்: இப்னு அப்பாஸ் (ரலி),\nநூல்கள்: திர்மிதீ (3095), நஸாயீ (3035) அஹ்மத் (1768)\n(22:39) என்ற வசனம்தான் போர் தொடர்பாக இறங்கிய முதல் வசனமாகும்.\n\nஅறிவிப்பவர்: இப்னு அப்பாஸ் (ரலி), நூல்கள்: நஸாயீ (3035), அஹ்மத் (1768)"},
{"index": "344", "header": "இறைவனிடம் ஒருநாள், இவ்வுலகின் ஆயிரம் ஆண்டுகளைப் போன்றது", "content": "உமது இறைவனிடம் ஒருநாள் என்பது, நீங்கள் கணக்கிடுகின்ற ஆயிரம் ஆண்டுகளைப் போன்றதாகும். (22:47)\n\"(அல்லாஹ்விடத்தில்) பாதி நாளான, ஐநூறு ஆண்டுகளுக்கு முன்பே பணக்காரர்களைவிட ஏழைகள் சொர்க்கத்தில் நுழைந்து விடுவார்கள்\" என்று நபி (ஸல்) அவர்கள் கூறினார்கள்.\n\nஅறிவிப்பவர்: இப்னு அப்பாஸ் (ரலி),\nநூல்கள்: திர்மிதீ (2276), இப்னுமாஜா (4112), அஹ்மத் (7605)"},
{"index": "345", "header": "படைக்கின்ற அதிகாரம் அல்லாஹ்வுக்கு மட்டுமே உரியது", "content": "அல்லாஹ்வையன்றி நீங்கள் யாரைப் பிரார்த்திக்கிறீர்களோ அவர்கள் அனைவரும் ஒன்றுசேர்ந்தாலும் அவர்களால் ஓர் ஈயைக் கூடப் படைக்க முடியாது. (22:73)\n\"என் படைப்பைப் போன்று படைக்க எண்ணுபவனைவிட அக்கிரமக்காரன் வேறு யார் இருக்க முடியும்? அவர்கள் ஒரு தானிய விதையையாவது படைத்துக் காட்டட்டும். ஓர் அணுவையாவது படைத்துக் காட்டட்டும்\" என்று (அல்லாஹ் கூறுவதாக) அல்லாஹ்வின் தூதர் (ஸல்) அவர்கள் சொல்ல நான் செவியுற்றேன்.\n\nஅறிவிப்பவர்: அபூஹுரைரா (ரலி), நூல்கள்: புகாரி (5953), முஸ்லிம் (4292)"},
{"index": "346", "header": "அல்லாஹ்வே 'முஸ்லிம்கள்' என்று பெயரிட்டான்", "content": "இத்தூதர் உங்களுக்குச் சாட்சியாக இருப்பதற்காகவும், நீங்கள் ஏனைய சமூகத்தாருக்குச் சாட்சியாக இருப்பதற்காகவும் இதற்கு முன்பும், இ(வ்வேதத்)திலும் அவனே உங்களுக்கு முஸ்லிம்கள் எனப் பெயரிட்டான். (22:78)\n\"அறியாமைக் கால அழைப்பை எவன் அழைக்கின்றானோ அவன் நரகத்திற்குரியோரில் ஒருவனாவான்\" என்று நபி (ஸல்) அவர்கள் கூறியபோது \"அவன் நோன்பு நோற்றவனாகவும், தொழுபவனாகவும் இருந்தாலுமா?\" என்று ஒரு மனிதர் கேட்டார். நபி (ஸல்) அவர்கள் \"ஆம்\" என்று பதிலளித்துவிட்டு, \"அல்லாஹ்வின் அடிமைகளான இறைநம்பிக்கையுள்ள முஸ்லிம்கள் என்று உங்களுக்குப் பெயரிட்டானே அந்த அல்லாஹ்வின் அழைப்பைக் கொண்டு அழையுங்கள்\" என்று கூறினார்கள்.\n\nஅறிவிப்பவர்: அல்ஹாரிஸ் அல்அஷ்ரீ (ரலி),\nநூல்கள்: நஸாயீ - குப்ரா (8866), முஸ்னத் அபீயஃலா (1571)"},
{"index": "347", "header": "சொர்க்கத்தின் வாரிசுகள்", "content": "அவர்களே ஃபிர்தவ்ஸ் எனும் சொர்க்கத்தைச் சொந்தமாக்கிக் கொள்வோர். அவர்கள் அதில் நிரந்தரமாக இருப்பார்கள்.  (23:10-11)\n\"உங்களில் யாராக இருந்தாலும் அவருக்கு இரண்டு தங்குமிடங்கள் இருக்கும். ஒன்று சொர்க்கத்தில் தங்குமிடம். மற்றொன்று நரகத்தில் தங்குமிடம். (ஒருவர்) மரணித்து நரகத்தில் நுழைந்து விட்டால், சொர்க்கவாசிகள் அவனுடைய தங்குமிடத்தைத் தனதாக்கிக் கொள்வார்கள். இதுதான் \"இவர்களே வாரிசுகள் (சொந்தமாக்கிக் கொள்வோர்)\" என்ற (23:10) வசனத்தில் கூறப்பட்டுள்ளது\" என்று நபி (ஸல்) அவர்கள் கூறினார்கள்.\n\nஅறிவிப்பவர்: அபூஹுரைரா (ரலி), நூல்: இப்னுமாஜா (4332)\n\n\"அல்லாஹ்வின் மீதும், அவனுடைய தூதரின் மீதும் நம்பிக்கை கொண்டு, தொழுகையை நிலைநிறுத்தி, ரமளானில் நோன்பு நோற்ற மனிதரைச் சொர்க்கத்தில் நுழையச் செய்வது அல்லாஹ்வின் மீது கடமையாகி விட்டது; அவர் அல்லாஹ்வின் பாதையில் நாடுதுறந்து (ஹிஜ்ரத்) சென்றாலும் சரி; அல்லது அவர் பிறந்த பூமியில் அமர்ந்து கொண்டாலும் சரி!\" என்று நபி (ஸல்) அவர்கள் கூறினார்கள். \"அல்லாஹ்வின் தூதரே! நாங்கள் மக்களுக்கு இந்த (நற்) செய்தியை அறிவிக்கலாமா?\" என்று (நபித் தோழர்கள்) கேட்டனர். அதற்கு நபி (ஸல்) அவர்கள், \"சொர்க்கத்தில் நூறு படித்தரங்கள் உள்ளன. அவற்றைத் தனது பாதையில் அறப்போர் புரிபவர்களுக்காகத் தயார்படுத்தி வைத்துள்ளான். ஒவ்வொரு இரு படித்தரங்களுக்கிடையே வானத்திற்கும் பூமிக்கும் இடையிலுள்ளதைப் போன்ற தொலைதூரம் உள்ளது. நீங்கள் அல்லாஹ்விடம் கேட்டால், ஃபிர்தவ்ஸ் எனும் (சொர்க்கத்தின்) படித்தரத்தையே கேளுங்கள்; ஏனெனில், அதுவே சொர்க்கத்தின் மிகச் சிறந்த படித்தரமும் மிக உயர்ந்த படித்தரமும் ஆகும். அதற்கு மேலே அளவிலா அருளாள(ன் இறைவ)னின் இருக்கை (அர்ஷ்) இருக்கிறது. இன்னும் அ(ந்த படித்தரத்)திலிருந்தே சொர்க்கத்தின் ஆறுகள் பாய்கின்றன\" என்று கூறினார்கள்.\n\nஅறிவிப்பவர்: அபூஹுரைரா (ரலி),\nநூல்கள்: புகாரி (7423), திர்மிதீ (2454), இப்னுமாஜா (4322), அஹ்மத் (8068)"},
{"index": "348", "header": "மண்ணால் படைக்கப்பட்ட முதல் மனிதர்", "content": "மனிதனைக் களிமண்ணின் மூலப்பொருளிலிருந்து படைத்தோம். (23:12)\nஅல்லாஹ், பூமியின் அனைத்துப் பகுதியிலிருந்தும் ஒருபிடி மண் எடுத்து ஆதம் (அலை) அவர்களைப் படைத்தான். பூமியில் எடுக்கப்பட்ட அளவின்படி ஆதமின் மக்கள், சிவப்பாக, வெள்ளையாக, கருப்பாக, இவற்றுக்கு இடைப்பட்ட நிறத்தில் உள்ளவர்களாக உருவானார்கள். மென்மையானவர்கள், கடும்போக்குள்ளவர்கள், நல்லவர்கள், கெட்டவர்கள் (என்று பலதரப்பட்ட நிலையில்) உருவானார்கள்.\n\nஅறிவிப்பவர்: அபூ மூஸா (ரலி),\nநூல்கள்: திர்மிதீ (2879), அபூதாவுத் (4073), அஹ்மத் (18761)"},
{"index": "349", "header": "நற்பேறுமிக்க ஆலிவ் (ஸைத்தூன்) மரம்", "content": "தூர் ஸீனாய் மலையில் உற்பத்தியாகும் ஒரு மரத்தையும் (உருவாக்கினோம்.) அது எண்ணெயையும், உணவருந்துவோருக்குக் குழம்புக்குரியதையும் விளைவிக்கின்றது. (23:20)\n\"ஸைத்தூனைச் சாப்பிடுங்கள். அதை எண்ணெயாகப் பயன்படுத்துங்கள். இது நற்பேறுமிக்க மரத்திலிருந்து கிடைப்பதாகும்\" என்று நபி (ஸல்) அவர்கள் கூறினார்கள்.\n\nஅறிவிப்பவர்: உமர் (ரலி),\nநூல்கள்: திர்மிதீ (1774), இப்னுமாஜா (3311), அஹ்மத் (15474)"},
{"index": "350", "header": "அல்லாஹ், நல்லவற்றையே ஏற்றுக் கொள்வான்", "content": "தூதர்களே! நல்லவற்றை உண்ணுங்கள்! நற்செயல் செய்யுங்கள்! நீங்கள் செய்வதை நான் நன்கறிபவன். (23:51)\nஅல்லாஹ்வின் தூதர் (ஸல்) அவர்கள் \"மக்களே! அல்லாஹ் தூயவன். தூய்மையானதையே அவன் ஏற்கின்றான். அல்லாஹ் தன்னுடைய தூதர்களுக்கு ஆணையிட்டவற்றையே இறைநம்பிக்கையாளர்களுக்கும் ஆணையிட்டுள்ளான்\" என்று கூறிவிட்டு(ப் பின்வரும் இரு வசனங்களை) ஓதிக்காட்டினார்கள்:\nதூதர்களே! நல்லவற்றை உண்ணுங்கள்! நற்செயல் செய்யுங்கள்! நீங்கள் செய்வதை நான் நன்கறிபவன். (23:51)\nஇறைநம்பிக்கை கொண்டோரே! நாம் உங்களுக்கு அளித்திருப்பவற்றில் தூய்மையானவற்றை உண்ணுங்கள். நீங்கள் அல்லாஹ்வை மட்டும் வணங்குபவர்களாக இருந்தால் அவனுக்கு நன்றி செலுத்துங்கள். (2:172)\nபிறகு ஒரு மனிதரைப் பற்றிச் சொன்னார்கள். \"அவர் தலைவிரி கோலத்துடனும் புழுதி படிந்த நிலையிலும் நீண்ட பயணம் மேற்கொள்கிறார். அவர் தம் கரங்களை வானை நோக்கி உயர்த்தி \"என் இறைவா, என் இறைவா' என்று இறைஞ்சுகிறார். ஆனால், அவர் உண்ணும் உணவு தடை செய்யப்பட்டதாக இருக்கிறது; அவர் அருந்தும் பானம் தடை செய்யப்பட்டதாக இருக்கிறது; அவர் அணியும் உடை தடை செய்யப்பட்டதாக இருக்கிறது; தடை செய்யப்பட்ட உணவையே அவர் உட்கொண்டிருக்கிறார். இத்தகையவருக்கு (அவரது வேண்டுதல்) எவ்வாறு ஏற்கப்படும்?\" என்று கூறினார்கள்.\n\nஅறிவிப்பவர்: உமர் (ரலி),\nநூல்கள்: முஸ்லிம் (1844), திர்மிதீ (2915), அஹ்மத்(7998)"},
{"index": "351", "header": "உள்ளங்கள் நடுங்குவோர் யார்?", "content": "\"தம் இறைவனிடமே திரும்பிச் செல்ல விருக்கிறோம் என்று அவர்களின் உள்ளங்கள் அஞ்சிய நிலையில்\" என்ற (23:60) என்ற வசனம் தொடர்பாக நபி (ஸல்) அவர்களிடம் கேட்டேன், \"இவர்கள் மது அருந்துவோராகவும் திருடுபவர்களாகவும் உள்ளவர்களா?\" என்று கேட்டேன். \"சித்தீக்கின் மகளே! இல்லை. அவர்கள் நோன்பு நோற்பார்கள்; தொழுவார்கள்; தர்மம் செய்வார்கள்; (தமது நல்லறங்கள்) ஏற்றுக் கொள்ளப்படாமல் போய்விடுமோ என்று அஞ்சுவார்கள். \"இவர்களே நன்மையான காரியங்களில் விரையக் கூடியவர்கள். இவர்களே அதற்கு முந்தக் கூடியவர்கள்\" (என்ற 23:61 வசனத்தை) நபி (ஸல்) அவர்கள் கூறினார்கள்.\n\nஅறிவிப்பவர்: உமர் (ரலி), நூல்கள்: திர்மிதீ (3099), இப்னுமாஜா (4188)"},
{"index": "352", "header": "இரவில் வீண் பேச்சுகளைப் பேசியவர்கள்", "content": "\"ஆணவம் கொண்டு, இரவு நேரங்களில் இதைப் பற்றி வீணான பேச்சுகளைப் பேசினீர்கள்\" என்ற (23:67) வசனம் இறங்கியது. (குறைஷிகள்) கஅபத்துல்லாஹ்வைக் கொண்டு பெருமையடித்தனர். மேலும் நாங்கள்தான் அதற்குரியவர்கள் என்று இரவில் பேசுகின்றனர். மேலும் பெருமையடிக்கின்றனர். இரவில் வீணான பேச்சுகளைப் பேசிக் கொள்கின்றனர். ஆனால் அவர்கள் கஅபத்துல்லாஹ்வைப் பராமரிப்பதில்லை. குறைதான் கூறுகின்றனர். எனவேதான் இரவில் பேசுவது வெறுக்கப்பட்டது என்று இப்னு அப்பாஸ் (ரலி) கூறினார்கள்.\n\nஅறிவிப்பவர்: ஸயீத் பின் ஜுபைர், நூல்கள்: நஸாயீ-குப்ரா (11351), ஹாகிம்(3487)"},
{"index": "353", "header": "திருமணத்திற்கு முன் விபச்சாரக் குற்றத்தில் ஈடுபட்டவருக்கான தண்டனை", "content": "விபச்சாரம் செய்தவள், விபச்சாரம் செய்தவன் ஆகிய இருவரில் ஒவ்வொருவரையும் நூறு கசையடி அடியுங்கள்! அல்லாஹ்வையும் மறுமை நாளையும் நீங்கள் இறைநம்பிக்கை கொண்டிருந்தால் அல்லாஹ்வின் சட்டத்(தை நிறைவேற்றுவ)தில் அவர்கள்மீது உங்களுக்கு இரக்கம் ஏற்பட வேண்டாம். அவ்விருவரையும் தண்டிக்கும்போது இறைநம்பிக்கையாளர்களில் ஒரு சாரார் பார்க்கட்டும். (24:2)\nநாங்கள் நபி (ஸல்) அவர்களுடன் (மஸ்ஜிந் நபவீ பள்ளிவாசலில்) இருந்தோம். அப்போது (கிராமவாசி) ஒருவர் எழுந்து, \"அல்லாஹ்வை முன்வைத்துக் கேட்கிறேன்: தாங்கள் அல்லாஹ்வின் சட்டத்தின்படியே எங்களிடையே தீர்ப்பளிக்க வேண்டும்\" என்று சொன்னார். அப்போது அவரைவிட விளக்கமுடையவராக இருந்த அவருடைய எதிரி எழுந்து, \"(ஆம்) எங்களிடையே அல்லாஹ்வின் சட்டப்படி தீர்ப்பளியுங்கள்!\" என்று கூறினார். (பின்னர் அந்தக் கிராமவாசி) \"என்னைப் பேச அனுமதியுங்கள்\" என்று கேட்டுக் கொள்ள நபி (ஸல்) அவர்கள், \"பேசு!\" என்றார்கள். அவர், \"என் மகன் இவரிடம் வேலைக்காரனாக இருந்தான். அப்போது இவருடைய மனைவியுடன் விபசாரம் செய்துவிட்டான். (என் மகனைக் கல்லால் அடித்துக் கொன்றுவிட வேண்டும் என்று என்னிடம் தெரிவிக்கப்பட்டது.) ஆகவே, நான் (இந்தத் தண்டனையிலிருந்து என் மகனைக் காப்பாற்றுவதற்காக) அதற்குப் பதில் நூறு ஆடுகளையும், ஓர் அடிமையையும் பிணைத் தொகையாக வழங்கினேன். பிறகு நான் சில அறிஞர்களிடம் விசாரித்தபோது என் மகனுக்கு நூறு கசையடிகளும் ஓராண்டு காலத்திற்கு நாடு கடத்தலும்தான் தண்டனையாகத் தரப்பட வேண்டும் என்றும், இந்த மனிதரின் மனைவிக்குக் கல்லெறி தண்டனை (ரஜ்ம்) வழங்கப்பட வேண்டும் என்றும் என்னிடம் அவர்கள் தெரிவித்தார்கள்\" என்று கூறினார். இதைக் கேட்ட அல்லாஹ்வின் தூதர் (ஸல்) அவர்கள், \"என் உயிர் எவன் கையிலுள்ளதோ அவன்மீது சத்தியமாக! உங்கள் இருவருக்கிடையே நான் அல்லாஹ்வின் சட்டப்படியே தீர்ப்பளிக்கிறேன்: நூறு ஆடுகளும் அடிமையும் உன்னிடமே திருப்பித் தரப்பட வேண்டும். உன் மகனுக்கு நூறு கசையடிகளும், ஓராண்டுக் காலம் நாடு கடத்தும் தண்டனையும் வழங்கப்பட வேண்டும்\" என்று கூறிவிட்டு, அருகிலிருந்த உனைஸ் (ரலி) அவர்களை நோக்கி, \"உனைஸ்! நீங்கள் இந்த மனிதரின் மனைவியிடம் சென்று அவள் (விபச்சாரக் குற்றத்தை) ஒப்புக் கொண்டால் அவளுக்குக் கல்லெறி தண்டனை வழங்குங்கள்!\" என்று சொன்னார்கள். அவ்வாறே உனைஸ் அவர்கள் அவளிடம் செல்ல, அவளும் தன் குற்றத்தை ஒப்புக் கொண்டாள். ஆகவே, அவளுக்கு உனைஸ் கல்லெறி தண்டனை நிறைவேற்றினார்கள்.\n\nஅறிவிப்பவர்: அபூஹுரைரா (ரலி), நூல்கள்: புகாரி (6828), முஸ்லிம் (3502)"},
{"index": "354", "header": "விபச்சாரம் செய்தோரையும், இணைவைப்போரையும் மணமுடிக்கக் கூடாது", "content": "அப்துல்லாஹ் பின் அம்ர் பின் ஆஸ் (ரலி) அவர்கள் கூறுகிறார்கள்:\nமர்ஸத் பின் அபீ மர்ஸத் அல்ஃகனவீ என்பவர் மக்காவிலிருந்து (மதீனாவிற்குக்) கைதிகளை அழைத்து வந்தார். மக்காவில் அனாக் என்ற ஒரு விபச்சாரி இவருக்குத் தோழியாக இருந்தாள். அவர் கூறுகிறார்:\nநான் நபிகள் நாயகம் (ஸல்) அவர்களிடம் வந்து, \"அல்லாஹ்வின் தூதரே! அனாக்கை நான் திருமணம் செய்யப் போகிறேன்\" என்று கூறினேன். அவர்கள் மௌனமாக இருந்தார்கள். அப்போது \"விபச்சாரம் செய்தவன், ஒரு விபச்சாரியையோ அல்லது இணைவைப்பவளையோ தவிர்த்து வேறு எவரையும் மணமுடிக்க மாட்டான். (அதுபோல) விபச்சாரி, விபச்சாரம் செய்த ஒருவனையோ அல்லது இணைவைப்பவனையோ தவிர்த்து வேறு எவரையும் மணமுடிக்க மாட்டாள். இது, இறைநம்பிக்கையாளர்களுக்குத் தடுக்கப்பட்டுள்ளது\"  எனும் (24:3) வசனம் இறங்கியது. உடனே அவர்கள் என்னை அழைத்து இதை என்னிடம் ஓதிக்காட்டி, \"அவளை மணமுடிக்காதே!\" என்று கூறினார்கள்.\n\nஅறிவிப்பவர்: அப்துல்லாஹ் பின் அம்ர் (ரலி),\nநூல்கள்: அபூதாவுத் (1755), திர்மிதீ (3101), நஸாயீ (3176)"},
{"index": "355", "header": "'லிஆன்' எனும் சாப அழைப்புப் பிரமாணம்", "content": "தம் மனைவியர்மீது விபச்சாரக் குற்றம் சுமத்தி, அவர்களுக்குத் தங்களைத் தவிர வேறு சாட்சிகள் இல்லாதபோது, 'தான் உண்மையாளர்களில் உள்ளவர்' என்று அல்லாஹ்வின் மீது நான்கு முறை சத்தியம் செய்வதே அவர்களில் ஒருவருடைய சாட்சியமாகும். (24:6)\nஇப்னு அப்பாஸ் (ரலி) அவர்கள் கூறியதாவது:\nஹிலால் பின் உமய்யா (ரலி) அவர்கள் (கர்ப்பவதியான) தம் மனைவியை 'ஷரீக் பின் சஹ்மா' என்பவருடன் இணைத்து (இருவருக்குமிடையே தகாத உறவு இருப்பதாகக்) குற்றம் சாட்டினார்கள். அப்போது நபி (ஸல்) அவர்கள், \"(உன்) ஆதாரத்தைக் கொண்டு வா! இல்லையென்றால், உன் முதுகில் கசையடி வழங்கப்படும்\" என்று சொன்னார்கள். அதற்கு அவர், \"அல்லாஹ்வின் தூதரே! எங்களில் ஒருவர் தம் மனைவியுடன் ஓர் அன்னிய ஆடவன் இருப்பதைக் கண்டாலுமா ஆதாரம் தேடிக்கொண்டு செல்லவேண்டும்?\" என்று கேட்டார்கள். அப்போதும் நபி (ஸல்) அவர்கள், \"(உன்) ஆதாரத்தைக் கொண்டு வா! இல்லையென்றால், உன் முதுகில் கசையடி கொடுக்கப்படும்\" என்று சொன்னார்கள். அதற்கு ஹிலால் (ரலி) அவர்கள், \"தங்களைச் சத்திய(மார்க்க)த்துடன் அனுப்பியவன்மீது ஆணையாக! நான் உண்மையே சொல்கிறேன். எனது முதுகைக் கசையடியிலிருந்து காப்பாற்றும் செய்தியை அல்லாஹ் நிச்சயம் அருள்வான்\" என்று சொன்னார்கள். உடனே (வானவர்) ஜிப்ரீல் (அலை) அவர்கள் இறங்கி, நபி (ஸல்) அவர்களுக்கு \"யார் தம் துணைவியர் மீது அவதூறு கூறி\" என்று தொடங்கும் (24:6-9) வசனங்களை ஓதிக் காட்டினார்கள்.\nநபி (ஸல்) அவர்கள் திரும்பி வந்து ஹிலால் (ரலி) அவர்களுடைய மனைவிக்கு ஆளனுப்பினார்கள். (இதற்கிடையே) ஹிலால் (ரலி) அவர்களும் வந்து (தாம் சொன்னது உண்மையே என நான்கு முறை) சத்தியம் செய்து சாட்சியமளித்தார்கள். அப்போது நபி (ஸல்) அவர்கள், \"உங்கள் இருவரில் ஒருவர் பொய்யர் என்பதை அல்லாஹ் அறிவான். ஆகவே, உங்கள் இருவரில் பாவ மன்னிப்புக் கோரி (தவறு தன்னுடயதுதான் என்று ஒப்புக் கொண்டு, இறைவன் பக்கம்) திரும்புகின்றவர் யார்?\" என்று கேட்டுக் கொண்டிருந்தார்கள். பிறகு, ஹிலால் (ரலி) அவர்களின் மனைவி எழுந்து நின்று (நான்கு முறை சத்தியம் செய்து) சாட்சியம் அளித்தார். ஐந்தாம் முறையாக (சாப அழைப்புப் பிரமாணம்) செய்யச் சென்றபோது மக்கள் அவரை நிறுத்தி \"இது (பொய்யான சத்தியமாயிருந்தால் இறை தண்டனையை) உறுதிப்படுத்திவிடும். (எனவே, நன்கு யோசித்துச் செய்!)\" என்று கூறினார்கள். ஹிலால் அவர்களின் மனைவி சற்றே தாமதித்து, பிரமாணம் செய்யத் தயங்கினார். நாங்கள் அவர் தம் பிரமாணத்திலிருந்து பின்வாங்கி விடுவார் என்றே எண்ணினோம். ஆனால் பிறகு அவர், \"காலமெல்லாம் என் சமுதாயத்தாரை நான் இழிவுக்குள்ளாக்கப் போவதில்லை\" என்று கூறி (சாப அழைப்புப் பிரமாணத்தைச்) செய்துமுடித்தார். அப்போது நபி (ஸல்) அவர்கள் \"இவளைக் கவனித்து வாருங்கள். இவள் கரிய விழிகளும், பெருத்த புட்டங்களும், தடித்த கால்களும் உடைய பிள்ளையைப் பெற்றெடுத்தால், அது 'ஷரீக் பின் சஹ்மா'வுக்கே உரியதாகும்\" என்று சொன்னார்கள். அப்பெண் நபியவர்கள் வர்ணித்தவாறே குழந்தை பெற்றெடுத்தார். இதையறிந்த நபி (ஸல்) அவர்கள், \"இது பற்றிய இறைச்சட்டம் ('லிஆன்' விதி) மட்டும் வந்திருக்கா விட்டால் நான் அவளைக் கடுமையாகத் தண்டித்திருப்பேன்\" என்று சொன்னார்கள்.\n\nஅறிவிப்பவர்: இப்னு அப்பாஸ் (ரலி), நூல்கள்: புகாரி (4747), திர்மிதீ (3103), திர்மிதீ (1921), இப்னுமாஜா (2057)\n\n'பனூ அஜ்லான்' குலத்தாரின் தலைவராயிருந்த ஆஸிம் பின் அதீ (ரலி) அவர்களிடம் (அதே குலத்தைச் சேர்ந்த) 'உவைமிர்' என்பவர் வந்து \"தன் மனைவியுடன் வேறொரு அன்னிய ஆடவன் (தகாத உறவுகொண்டபடி) இருக்கக் கண்ட ஒரு மனிதனின் விஷயத்தில் என்ன கூறுகிறீர்கள்? அவன் அந்த அன்னிய ஆடவனைக் கொன்று விடலாமா? அவ்வாறு கொன்று விட்டால், (பழி வாங்கும் சட்டப்படி) அவனை நீங்கள் கொன்று விடுவீர்களா? அல்லது அவன் வேறு என்ன செய்ய வேண்டும்? எனக்காக இந்த விவகாரம் குறித்து அல்லாஹ்வின் தூதர் (ஸல்) அவர்களிடம் நீங்கள் கேட்டுச் சொல்லுங்கள்\" என்று சொன்னார். ஆகவே, ஆஸிம் (ரலி) அவர்கள் அல்லாஹ்வின் தூதர் (ஸல்) அவர்களிடம் சென்று,  \"அல்லாஹ்வின் தூதரே!\" என்று (விஷயத்தைச் சொல்லி) கேட்க, அல்லாஹ்வின் தூதர் (ஸல்) அவர்கள் (இத்தகைய) கேள்விகளை விரும்பவில்லை (என்பதை உணர்ந்துகொண்டு திரும்பி வந்து விட்டார்). நபி (ஸல்) அவர்கள் என்ன சொன்னார்கள் என்று ஆஸிம் (ரலி) அவர்களிடம் உவைமிர் (ரலி) அவர்கள் கேட்க, அவர்கள், \"அல்லாஹ்வின் தூதர் (ஸல்) அவர்கள் இத்தகைய கேள்விகளை விரும்பவில்லை; மேலும், இப்படிக் கேட்பதை அவர்கள் அசிங்கமாகக் கருதுகிறார்கள்\" என்று பதில் சொன்னார்கள். உடனே உவைமிர் (ரலி) அவர்கள், \"அல்லாஹ்வின்மீது ஆணையாக! நான் அல்லாஹ்வின் தூதர் (ஸல்) அவர்களிடம் இதைப் பற்றிக் கேட்காமல் ஓய மாட்டேன்\" என்று கூறிவிட்டு, நபி (ஸல்) அவர்களிடம் சென்று, \"அல்லாஹ்வின் தூதரே! ஒரு மனிதன் தன் மனைவியுடன் அன்னிய ஆடவன் இருக்கக் கண்டால் அவன் அம்மனிதனைக் கொல்லலாமா? (அப்படிக் கொன்று விட்டால், பழிக்குப் பழியாக) நீங்கள் அம்மனிதனைக் கொன்று விடுவீர்களா? அல்லது அவன் வேறு என்ன செய்ய வேண்டும்?\" என்று கேட்டார்.\nஅதற்கு அல்லாஹ்வின் தூதர் (ஸல்) அவர்கள் \"அல்லாஹ் உமது விஷயத்திலும் உம்முடைய மனைவி விஷயத்திலும் குர்ஆன் வசனத்தை அருளியுள்ளான்\" என்று கூறி, அவ்விருவருக்கும் அல்லாஹ் தன் வேதத்தில் குறிப்பிட்டுள்ள ('லிஆன்' எனும்) சாப அழைப்புப் பிரமாணம் செய்யும்படி ஆணையிட்டார்கள். அவ்வாறே, தம் மனைவிமீது (குற்றம்சாட்டி) உவைமிர் (ரலி) அவர்கள் 'லிஆன்' செய்தார்கள். பிறகு \"அல்லாஹ்வின் தூதரே! நான் இவளை (மணவிலக்குச் செய்யாமல் என் மனைவியாகவே) வைத்திருந்தால், இவளுக்கு அநீதி இழைத்தவனாகி விடுவேன்\" எனறு கூறிவிட்டு, அவளை மணவிலக்குச் செய்து விட்டார். இந்த வழிமுறையே அவர்களுக்குப் பின் 'லிஆன்' செய்யும் கணவன் மனைவியருக்கு முன் மாதிரியாகி விட்டது. பிறகு அல்லாஹ்வின் தூதர் (ஸல்) அவர்கள், \"கவனியுங்கள்! கரு நிறமும் கன்னங்கரிய கண் பாவையும், பெருத்த புட்டங்களும், தடித்த கால்களும் உடைய பிள்ளையை இவள் பெற்றெடுத்தால், உவைமிர் அவளைப் பற்றி உண்மை பேசியதாகவே நான் கருதுகிறேன். அரணையைப் போல், சிவப்பான பிள்ளையை அவள் பெற்றெடுத்தால், உவைமிர் அவளைப் பற்றிப் பொய் பேசியதாகவே நான் கருதுவேன்\" என்று சொன்னார்கள். பின்னர் உவைமிர் சொன்னதை மெய்ப்பிக்கும் விதத்தில் அவள், அல்லாஹ்வின் தூதர் (ஸல்) அவர்கள் வருணித்த தோற்றத்திலேயே (கருநிறமும், கன்னங்கரிய கருவிழியும் தடித்த கால்களும் உடைய) பிள்ளயைப் பெற்றெடுத்தாள். இதனால் அக்குழந்தை தன் தாயுடன் இணைத்தே ('இன்னவளின் மகன்' என்று) அழைக்கப்படலாயிற்று.\n\nஅறிவிப்பவர்: ஸஹ்ல் பின் ஸஅத் (ரலி), நூல்கள்: புகாரி (4745), முஸ்லிம்(2985)"},
{"index": "356", "header": "அன்னை ஆயிஷா (ரலி) மீதான அவதூறு சம்பவம்", "content": "உங்களில் ஒரு கூட்டத்தினரே அவதூறைக் கொண்டு வந்தவர்கள். அதனை உங்களுக்குத் தீங்கு என எண்ணாதீர்கள்! மாறாக, அது உங்களுக்கு நன்மையாகும். அவர்களிலுள்ள ஒவ்வொருவருக்கும் அவர் சம்பாதித்த பாவம் உண்டு. இந்த விஷயத்தில் அவர்களில் யார் பெரும் பங்காற்றினானோ அவனுக்குக் கடும் தண்டனை உண்டு. (24:11)\nஅல்லாஹ்வின் தூதர் (ஸல்) அவர்கள் ஒரு பயணம் புறப்பட விரும்பினால் தம் மனைவிமார்களிடையே (எவரைப் பயணத்தில் தம்முடன் அழைத்துச் செல்வது எனத் தீர்மானித்திட) சீட்டுக் குலுக்கிப் போடுவார்கள். அவர்களில் எவரது (பெயருள்ள) சீட்டு வருகின்றதோ அவரைத் தம்முடன் அழைத்துக் கொண்டு பயணம் புறப்படுவார்கள். இவ்வாறே, அவர்கள் செய்த ஒரு புனிதப் போரின் போது (பயணத்தில் உடன் அழைத்துச் செல்ல) எங்களுக்கிடையே சீட்டுக் குலுக்கிப் போட்டார்கள். எனது (பெயருள்ள) சீட்டு வந்தது. ஆகவே, நான் அவர்களுடன் (பயணம்) புறப்பட்டுச் சென்றேன். இது (பெண்கள் பர்தா முறையைக் கடைப்பிடிக்க வேண்டும் என்னும்) ஹிஜாபின் சட்டம் அருளப்பட்ட பிறகு நடந்ததாகும். நான் ஓர் ஒட்டகச் சிவிகையில் வைத்துச் சுமந்து செல்லப்படுவேன். நான் அதில் இருக்கும் நிலையிலேயே கீழே இறக்கி வைக்கப்படுவேன். நபி (ஸல்) அவர்கள் அந்தப் போர் முடிந்து புறப்பட்டபோது நாங்கள் மதீனாவை நெருங்கிய வேளையில் இரவு நேரத்தில் (ஓரிடத்தில்) தங்கும்படி அறிவிப்புச் செய்தார்கள்.\nநான் (சிவிகையிலிருந்து) எழுந்து (மலஜலம் கழிப்பதற்காக மறைவிடம் தேடி) படையைக் கடந்து சென்றேன். என் தேவையை நான் முடித்துக் கொண்ட போது முகாமிட்டிருந்த இடத்தை நோக்கிச் சென்றேன். அப்போது என் நெஞ்சை நான் தொட்டுப் பார்த்த போது, (என் கழுத்திலிருந்த) யமன் நாட்டு முத்துமாலையொன்று அறுந்து (விழுந்து) விட்டிருந்தது. ஆகவே, நான் திரும்பிச் சென்று என் மாலையைத் தேடலானேன்; அதைத் தேடிக் கொண்டிருந்தது (நான் சீக்கிரம் திரும்பிச் சென்று படையினருடன் சேர விடாமல்) என்னைத் தாமதப்படுத்தி விட்டது. ஆகவே, என்னை எடுத்துச் சென்று ஒட்டகத்தில் வைப்பவர்கள், என் சிவிகைக்குள் நான் இருப்பதாக எண்ணிக் கொண்டு அதைச் சுமந்து சென்று, நான் வழக்கமாக சவாரி செய்கின்ற என் ஒட்டகத்தின் மீது வைத்துக் கட்டி விட்டனர். அந்தக் கால கட்டத்தில் பெண்கள் பருமனாக இன்றி மெலிந்தவர்களாக இருந்தனர். அவர்களுக்குச் சதை போட்டிருக்கவில்லை. சிறிதளவு உணவே அவர்கள் உண்பார்கள். ஆகவே, சிவிகையைத் தூக்கிய போது அதன் (இலேசான) கனத்தை மக்கள் வித்தியாசமாகக் கருதவில்லை. மேலும், நான் வயது குறைந்த சிறுமியாக இருந்தேன். அவர்கள் ஒட்டகத்தை (முன்னே) அனுப்பி விட்டு நடக்கலானார்கள்.\nபடையினர் சென்ற பிறகு நான் (தொலைந்து போன) என் மாலையைப் பெற்றுக் கொண்டேன். பிறகு, நான் அவர்கள் தங்கியிருந்த இடத்திற்கு வந்தேன். அப்போது, அங்கு ஒருவரும் இல்லை. நான் ஏற்கனவே தங்கியிருந்த இடத்தைத் தேடிச் சென்று அங்கு அமர்ந்து கொண்டேன். படையினர்,  நான் காணாமல் போயிருப்பதைக் கண்டு என்னிடம் திரும்பி வருவார்கள் என்று நான் கருதினேன். நான் அப்படியே உட்கார்ந்தபடி இருந்த பொழுது என் கண்கள் (உறக்கம்) மிகைத்து நான் தூங்கி விட்டேன்.\nஸஃப்வான் பின் முஅத்தல் அஸ் ஸுலமீ என்பவர் படையின் பின் அணியில் இருந்தார். அவர், நான் தங்கியிருந்த இடத்தில் காலை வரை தங்கி விட்டிருந்தார். அவர் (காலையில் விழித்தெழுந்தவுடன்) தூங்கிக் கொண்டிருந்த ஓர் உருவத்தை (என்னை)ப் பார்த்துவிட்டு என்னிடம் வந்தார். பர்தாவுடைய சட்டம் அருளப்படுவதற்கு முன்னால் அவர் என்னைப் பார்த்திருந்தார். (ஆகவே, என்னை அடையாளம் புரிந்து கொண்டு) அவர், \"இன்னாலில் லாஹி வ இன்னா இலைஹி ராஜிஊன் - நாம் அல்லாஹ்விற்கே உரியவர்கள்; மேலும், நாம் அவனிடமே திரும்பிச் செல்லவிருக்கிறோம்\" என்று கூறும் சப்தத்தைக் கேட்டு நான் கண் விழித்தேன்.\nபிறகு, அவர் தம் ஒட்டகத்தை மண்டியிடச் செய்து, அதன் முன்னங்காலை (தன் காலால்) மிதித்துக்கொள்ள நான் அதன் மீது ஏறிக் கொண்டேன். அவர் என்னுடன் ஒட்டகத்தை ஓட்டிக் கொண்டு நடக்கலானார். இறுதியில் நாங்கள் படையினரை வந்தடைந்தோம். அதற்குள் அவர்கள் (மதிய ஓய்வுக்காக) நடுப்பகல் நேரத்தில் (ஓரிடத்தில்) தங்கி விட்டிருந்தார்கள். (இப்போது எங்களைக் கண்டு அவதூறு பேசி) அழிந்தவர்கள் அழிந்தார்கள். என் மீது அவதூறு (பிரசாரம்) செய்ய (தலைமைப்) பொறுப்பேற்றிருந்தவன் அப்துல்லாஹ் பின் உபை பின் ஸலூல் (எனும் நயவஞ்சகர்களின் தலைவன்) ஆவான்.\nநாங்கள் மதீனாவை வந்தடைந்தோம். அங்கு ஒரு மாத காலம் நான் நோயுற்றுவிட்டேன். மக்களோ அவதூறு கற்பித்தவர்களின் சொல்லைப் பரப்பிக் கொண்டிருந்தார்கள். நான் நோயுற்றுவிடும்போது நபி (ஸல்) அவர்கள் வழக்கமாக என்னிடம் காட்டுகின்ற பரிவை (இந்த முறை) நான் நோயுற்றிருக்கும் போது அவர்களிடம் காணமுடியாமல் போனது எனக்குச் சந்தேகத்தை ஏற்படுத்தியது. அவர்கள் வருவார்கள்; சலாம் சொல்வார்கள்; பிறகு, \"நீ எப்படி இருக்கிறாய்?\" என்று கேட்பார்கள்; (பிறகு போய்விடுவார்கள்.) அவ்வளவுதான். (என்னைக் குறித்து வெளியே பேசப்பட்டு வந்த அவதூறில்) ஒரு சிறிதும் எனக்குத் தெரியாது.\nஇறுதியில், நான் (நோயிலிருந்து குணமடைந்துவிட, நானும் உம்மு மிஸ்தஹ் (ரலி) அவர்களும் நாங்கள் கழிப்பிடமாகப் பயன்படுத்தி வந்த \"மனாஸிஉ' என்னுமிடத்தை நோக்கிச் சென்றோம். நாங்கள் இரவு நேரங்களில் மட்டும் இவ்வாறு செல்வோம். எங்கள் வீடுகளுக்கு அருகிலேயே கழிப்பிடங்களை அமைத்துக் கொள்வதற்கு முன்னால் நாங்கள் இவ்வாறு அங்கு சென்று கொண்டிருந்தோம். (இயற்கைத் தேவைக்காக) நகருக்கு வெளியே செல்லும் எங்களது இந்த வழக்கம் முற்கால அரபுகளின் வழக்கத்தை ஒத்ததாயிருந்தது.\nநானும் அபூருஹ்மின் மகளாகிய உம்மு மிஸ்தஹும் நடந்து முன்னால் சென்றுகொண்டிருந்தோம். உம்மு மிஸ்தஹை அவர் அணிந்திருந்த கம்பளி அங்கி இடறியது. அப்போது அவர், \"மிஸ்தஹ் நாசமாகட்டும்\" என்று கூறினார். நான், \"மிக மோசமான சொல்லைச் சொல்லிவிட்டாய். பத்ருப் போரில் கலந்துகொண்ட ஒரு மனிதரையா நீ ஏசுகிறாய்\" என்று கூறினேன். அதற்கு அவர், \"அம்மா! அவர்கள் என்ன சொன்னார்கள் என்று நீங்கள் கேள்விப்படவில்லையா?\" என்று கூறிவிட்டு, அவதூறு கற்பித்தவர்கள் சொன்ன (அபாண்டத்)தை எனக்குத் தெரிவித்தார். அதைக் கேட்டு என் நோய் இன்னும் அதிகரித்துவிட்டது.\nநான் என் வீட்டிற்குத் திரும்பி வந்தபோது அல்லாஹ்வின் தூதர் (ஸல்) அவர்கள் என்னிடம் வந்து, \"நீ எப்படி இருக்கிறாய்?\" என்று கேட்டார்கள். நான் \"என் தாய்தந்தையரிடம் செல்ல எனக்கு அனுமதி கொடுங்கள்\" என்று கேட்டேன். அப்போது நான் அவ்விருவரிடமிருந்தும் (உண்மையிலேயே அப்படியொரு வதந்தி உலவுகின்றதா என்று விசாரித்து என் மீதான அவதூறுச்) செய்தியை உறுதிப்படுத்திக்கொள்ள விரும்பினேன். அல்லாஹ்வின் தூதர் (ஸல்) அவர்கள் எனக்கு அனுமதியளிக்கவே நான் என் தாய்தந்தையரிடம் சென்றேன்.\nஎன் தாயாரிடம், \"மக்கள் (என்னைப் பற்றி) என்ன பேசிக்கொள்கிறார்கள்?\" என்று கேட்டேன். என் தாயார், \"என் அன்பு மகளே! உன் மீது இந்த விஷயத்தைப் பெரிதுபடுத்திக் கொள்ளாதே. அல்லாஹ்வின்மீது ஆணையாக! சக்களத்திகள் பலரும் இருக்க, (தன்) கணவரிடம் பிரியத்துக்குரியவளாக இருக்கும் அழகு மிக்க பெண்ணொருத்தியைக் குறித்து அவளது சக்களத்திகள் அதிகமாக (வதந்திகள்) பேசத் தான் செய்வார்கள். அவ்வாறு பேசாமலிருப்பது (பெரும்பாலும்) குறைவேயாகும்\" என்று கூறினார்கள்.\nநான், \"சுப்ஹானல்லாஹ்...! (இறைவன் தூய்மையானவன்!) இப்படியா மக்கள் பேசிக் கொள்கிறார்கள்?\" என்று கேட்டேன். அன்றிரவை இடைவிடாமல் அழுது கொண்டும் தூக்கம் சிறிதுமின்றியும் காலை வரை கழித்தேன். காலை நேரம் வந்தது. அல்லாஹ்வின் தூதர் (ஸல்) அவர்கள் தம் மனைவியை(என்னை)ப் பிரிந்து விடுவது குறித்து ஆலோசனை கேட்பதற்காக அலீ பின் அபீ தாலிப் (ரலி) அவர்களையும், உஸாமா பின் ஸைத் (ரலி) அவர்களையும் அழைத்தார்கள். அப்போது 'வஹீ' (தற்காலிகமாக) நின்று போயிருந்தது.\nஉஸாமா (ரலி) அவர்களோ தம் உள்ளத்தில் நபி (ஸல்) அவர்களின் மனைவிமார்கள் மீதிருந்த பாசத்தை அடிப்படையாகக் கொண்டு ஆலோசனை கூறினார்கள். \"அல்லாஹ்வின் தூதரே! தங்கள் துணைவியரிடம் நல்ல(குணத்)தைத் தவிர வேறெதையும் நான் அறிய மாட்டேன்\" என்று அவர்கள் கூறினார்கள். அலீ பின் அபீ தாலிப் (ரலி) அவர்களோ, \"அல்லாஹ்வின் தூதரே! அல்லாஹ் உங்களுக்கு எந்த நெருக்கடியையும் ஏற்படுத்தவில்லை. அவர் (ஆயிஷா) அன்றிப் பெண்கள் நிறையப் பேர் இருக்கின்றனர். பணிப் பெண்ணைக் கேளுங்கள். அவள் உங்களிடம் உண்மையைச் சொல்வாள்\" என்று கூறினார்கள்.\nஆகவே, அல்லாஹ்வின் தூதர் (ஸல்) அவர்கள் (பணிப் பெண்ணான) பரீராவை அழைத்து, \"பரீராவே! நீ ஆயிஷாவிடம் உனக்குச் சந்தேகத்தை ஏற்படுத்தும் (செயல்) எதையாவது பார்த்திருக்கின்றாயா?\" என்று கேட்டார்கள். அதற்கு பரீரா (ரலி), \"தங்களை சத்திய(மார்க்க)த்துடன் அனுப்பியவன் மீது ஆணையாக! அவர் (குழைத்து வைத்த) மாவை அப்படியே போட்டு விட்டு உறங்கிப் போய்விடுவார்; வீட்டிலுள்ள ஆடு வந்து அதைத் தின்றுவிடும்; அத்தகைய (விபரமறியாத) இளவயதுச் சிறுமி என்பதைத் தவிர அவரைக் குறை சொல்லக்கூடிய விஷயம் எதையும் அவரிடம் நான் பார்க்கவில்லை\" என்று பதில் கூறினார்.\nஉடனே, அன்று அல்லாஹ்வின் தூதர் (ஸல்) அவர்கள் (மிம்பரில் ஏறி) நின்று, அப்துல்லாஹ் பின் உபை பின் சலூலைத் தண்டிப்பதற்கு (தமக்கு) உதவும்படி(தம் தோழர்களிடம்) கோரினார்கள். அல்லாஹ்வின் தூதர் (ஸல்) அவர்கள், \"என் வீட்டார் விஷயத்தில் (வதந்தி கிளப்பி) எனக்கு மன வேதனையளித்த ஒரு மனிதனைத் தண்டித்திட எனக்கு உதவிபுரிபவர் யார்? அவர்கள் (அவதூறு கற்பித்த நயவஞ்சகர்கள்) ஒரு மனிதரை (என் மனைவியுடன் இணைத்து அவதூறு) கூறியுள்ளனர். ஆனால், அவரைப் பற்றி நான் நல்லதையே அறிவேன். அவர் என் வீட்டாரிடம் என்னுடனேயல்லாமல் (நான் வீட்டிலிருக்கும் போதே தவிர) வந்ததில்லை\" என்று கூறினார்கள்.\nஉடனே, சஅத் பின் முஆத் (ரலி) அவர்கள் எழுந்து நின்று, \"அல்லாஹ்வின் தூதரே! அல்லாஹ்வின்மீது ஆணையாக! அவனைத் தண்டிக்க நான் தங்களுக்கு உதவுகின்றேன். அவன் (எங்கள்) அவ்ஸ் குலத்தைச் சேர்ந்தவனாயிருந்தால் நாங்கள் அவனது கழுத்தைத் துண்டித்து விடுகிறோம். எங்கள் சகோதரர்களான கஸ்ரஜ் குலத்தைச் சேர்ந்தவனாக இருந்தால் (என்ன செய்யவேண்டுமென்று) தாங்கள் எங்களுக்கு உத்தரவிடுங்கள். தங்கள் உத்தரவை நாங்கள் நிறைவேற்றுகின்றோம்\" என்று கூறினார்கள்.\nஉடனே, கஸ்ரஜ் குலத் தலைவராயிருந்த சஅத் பின் உபாதா (ரலி) அவர்கள் எழுந்து நின்று, \"அல்லாஹ்வின்மீது ஆணையாக! நீர் பொய்யுரைத்தீர்; அவனை நீர் கொல்ல மாட்டீர். அது உம்மால் முடியாது\" என்று கூறினார். அதற்கு முன் அவர் நல்ல மனிதராகத் தான் இருந்தார்; ஆயினும், குல மாச்சரியம் அவரை அவ்வாறு பேசத் தூண்டி விட்டது. உடனே, உசைத் பின் ஹுளைர் (ரலி) அவர்கள் எழுந்து நின்று, உபாதா (ரலி) அவர்களை நோக்கி, \"நீர் தாம் பெய்யுரைத்தீர். அல்லாஹ்வின்மீது ஆணையாக! அவனை நாங்கள் கொன்றே தீருவோம். நீர் ஒரு நயவஞ்சகர். (அதனால் தான்) நயவஞ்சகர்களின் சார்பாக வாதிடுகின்றீர்\" என்று கூறினார்.\nஅல்லாஹ்வின் தூதர் (ஸல்) அவர்கள் மிம்பரின் மீது நின்று கொண்டிருக்க, அவ்ஸ், கஸ்ரஜ் ஆகிய இரு குலத்தாரும் ஒருவர் மீதொருவர் பாய்ந்து சண்டையிட முற்பட்டனர். நபி (ஸல்) அவர்கள் மிம்பரிலிருந்து இறங்கி அவர்கள் மௌனமாகும் வரை அவர்களை அமைதிப்படுத்தினார்கள். பிறகு அவர்களும் மௌனமாகி விட்டார்கள்.\nஅன்று நான் இடைவிடாமல் அழுது கொண்டிருந்தேன்; சிறிதும் உறங்கவில்லை. காலையானதும் என் தாய் தந்தையர் என் அருகேயிருந்தனர். நானோ இரண்டு இரவுகள் ஒரு பகல் (முழுக்க) என் ஈரல் பிளந்து விடுமோ என்றெண்ணும் அளவிற்கு அழுதிருந்தேன். நான் அழுதவண்ணமிருக்கும் போது என் தாய்தந்தையர் என்னிடம் அமர்ந்திருக்க, அன்சாரிப் பெண்ணொருத்தி வந்து உள்ளே வர அனுமதி கேட்டாள். நான் அவளுக்கு அனுமதியளித்தவுடன் என்னோடு சேர்ந்து அவளும் அழுதபடி அமர்ந்து கொண்டாள்.\nநாங்கள் இவ்வாறு இருந்து கொண்டிருக்கும் போது அல்லாஹ்வின் தூதர் (ஸல்) அவர்கள் வந்து அமர்ந்தார்கள். என்னைப் பற்றி அவதூறு சொல்லப்பட்ட நாளிலிருந்து அவர்கள் என்னருகே அமர்ந்ததில்லை. மேலும், ஒரு மாத காலம் வரை என் விஷயத்தில் (அல்லாஹ்விடமிருந்து தீர்ப்பு) எதுவும் அவர்களுக்கு வஹீயாக அருளப்படவில்லை.\nபிறகு நபி (ஸல்) அவர்கள், \"லாஇலாஹ இல்லல்லாஹ்' (வணக்கத்திற்குரியவன் அல்லாஹ்வைத் தவிர வேறெவருமில்லை)\" என்று கூறிவிட்டு, \"ஆயிஷாவே! உன்னைக் குறித்து இன்னின்னவாறு எனக்குச் செய்தி கிடைத்துள்ளது. நீ நிரபராதியாக இருந்தால் அல்லாஹ் விரைவில் உன்னைக்  குற்றமற்றவள் என்று அறிவித்து விடுவான். நீ குற்றமேதும் செய்திருந்தால் அல்லாஹ்விடம் பாவ மன்னிப்புக் கோரி, அவன் பக்கம் திரும்பி விடு.  ஏனெனில்,  அடியான் தன் பாவத்தை ஒப்புக்கொண்டு (மனம் திருந்தி) பாவ மன்னிப்புக் கோரினால் அவனது கோரிக்கையை ஏற்று அல்லாஹ் அவனை மன்னிக்கின்றான்\" என்று சொன்னார்கள்.\nஅல்லாஹ்வின்  தூதர் (ஸல்) அவர்கள், தமது பேச்சை முடித்த போது என் கண்ணீர் (முழுவதுமாக) நின்று போய் விட்டிருந்தது. அதில் ஒரு துளியும் எஞ்சியிருக்கவில்லை. நான் என் தந்தையிடம், \"அல்லாஹ்வின் தூதருக்கு என் சார்பாக பதில் கூறுங்கள்\" என்று சொன்னேன். அதற்கு என் தந்தை, \"அல்லாஹ்வின் தூதரிடம் என்ன (பதில்) சொல்வது என்றே எனக்குத் தெரியவில்லை\" என்று கூறினார்கள். நான் என் தாயாரிடம், \"அல்லாஹ்வின் தூதர் சொன்னதற்கு என் சார்பாக பதில் கூறுங்கள்\" என்று சொன்னேன். அதற்கு என் தாயார், \"அல்லாஹ்வின்மீது ஆணையாக! அல்லாஹ்வின் தூதர் (ஸல்) அவர்களுக்கு என்ன (பதில்) சொல்வது என்றே எனக்குத் தெரியவில்லை\" என்று கூறினார்கள். நானோ இளவயதுடைய சிறுமியாக இருந்தேன். குர்ஆனிலிருந்து அதிமாக (ஓதத்) தெரியாதவளாகவும் இருந்தேன்.\nஆகவே, \"அல்லாஹ்வின்மீது ஆணையாக! நீங்கள், மக்கள் என்னைப் பற்றிப் பேசிக்கொண்டவற்றைக் கேட்டிருக்கிறீர்கள் என்பதையும் அது உங்கள் மனத்தில் பதிந்து போய், அதை உண்மையென்று நீங்கள் நம்பிவிட்டீர்கள் என்பதையும் நான் அறிவேன். நான் குற்றமற்றவள் என்று நான் தங்களிடம் சொன்னால். .....நான் குற்றமற்றவள் என்பதை அல்லாஹ் அறிவான்..... நீங்கள் அதை நம்பப்போவதில்லை; நான் குற்றமேதும் புரிந்திருப்பதாக ஒப்புக் கொண்டால் (நான் சொல்வதை அப்படியே உண்மையென்று ஏற்று) என்னை நம்பிவிடுவீர்கள். அல்லாஹ்வின்மீது ஆணையாக! எனக்கும் உங்களுக்கும் யூசுஃப் (அலை) அவர்களின் தந்தையையே நான் உவமையாகக் கருதுகிறேன். (அதாவது): (எனது நிலை) அழகிய பொறுமையே! நீங்கள் (பொய்யாக) வர்ணித்துக் கூறும் விஷயத்தில் அல்லாஹ்வே உதவி தேடப்படுபவன். (அல்குர்ஆன் 12:18)\" என்று கூறினேன்.\nபிறகு, அல்லாஹ் நான் குற்றமற்றவள் என அறிவிப்பான் என்ற நம்பிக்கையுடன் நான் என் படுக்கையில் (வேறு பக்கமாகத்) திரும்பிப் படுத்துக் கொண்டேன். ஆயினும், திருக்குர்ஆனில் என் விஷயத்தைப் பற்றிப் பேசுகின்ற அளவிற்கு நான் ஒன்றும் முக்கியத்துவமுடையவளல்ல; மிகச் சாதாரணமானவள்தான் என்று என்னைக் குறித்து நான் கருதிக்கொண்டிருக்க, அல்லாஹ்வின்மீது ஆணையாக! இறைவன் என் விஷயத்தில் வஹீயையே - வேத வெளிப்பாட்டையே (திருக்குர்ஆனில்) அருளுவான் என்று நான் நினைத்தும் பார்க்கவில்லை. மாறாக, \"அல்லாஹ்வின் தூதர் (ஸல்) அவர்கள் என்னை அல்லாஹ் குற்றமற்றவள் என்று உணர்த்தும் கனவு எதையாவது தூக்கத்தில் காண்பார்கள்' என்றுதான் நான் எதிர்பார்த்தேன்.\nஅல்லாஹ்வின்மீது ஆணையாக! நபி (ஸல்) அவர்கள் தாம் அமர்ந்திருந்த இடத்திலிருந்து எழுந்திருக்கவுமில்லை; வீட்டிலிருந்த எவரும் வெளியே செல்லவுமில்லை; அதற்குள் அல்லாஹ், நபி (ஸல்) அவர்கள் மீது (திருக்குர்ஆன் வசனங்களை) அருள ஆரம்பித்து விட்டான். உடனே, (வேத வெளிப்பாடு வருகின்ற நேரங்களில்) ஏற்படும் கடும் சிரமமான நிலை அவர்களுக்கு ஏற்பட்டது; அது கடும் குளிர் காலமாயிருந்தும் அவர்களின் மேனியிலிருந்து முத்துக்களைப் போல் வியர்வைத் துளிகள் வழியத் தொடங்கின.\nஅந்த நிலை அல்லாஹ்வின் தூதரை விட்டு நீங்கியவுடன் அவர்கள் சிரித்துக் கொண்டே முதல் வார்த்தையாக, \"ஆயிஷாவே! அல்லாஹ்வைப் புகழ்ந்து நன்றி செலுத்து. உன்னை அல்லாஹ் குற்றமற்றவள் என அறிவித்து விட்டான்\" என்று கூறினார்கள். என் தாயார், \"அல்லாஹ்வின் தூதரிடம் எழுந்து செல்\" என்று கூறினார்கள். நான், \"மாட்டேன்; அல்லாஹ்வின்மீது ஆணையாக! அவர்களிடம் நான் செல்ல மாட்டேன். அல்லாஹ்வை மட்டுமே புகழ்ந்து, அவனுக்கே நன்றி செலுத்துவேன்\" என்றேன். அப்போது அல்லாஹ், \"உங்களில் ஒரு கூட்டத்தினரே அவதூறைக் கொண்டு வந்தவர்கள்\" என்று தொடங்கும் (24:11) வசனங்களை அருளியிருந்தான்.\nஎன் குற்றமற்ற நிலையைத் தெளிவுபடுத்தி அல்லாஹ் இதை அருளியபோது (என் தந்தை) அபூபக்ர் (ரலி) அவர்கள், \"அல்லாஹ்வின்மீது ஆணையாக! (என் மகள்) ஆயிஷாவைப் பற்றி (அவதூறு) கூறிய பின்பு ஒருபோதும் மிஸ்தஹுக்காக நான் செலவிட மாட்டேன்\" என்று கூறினார்கள்... மிஸ்தஹ் பின் உஸாஸா  தம் உறவினர் என்பதால் அவருக்காக அபூபக்ர் (ரலி) அவர்கள் செலவிட்டு வந்தார்கள். உடனே அல்லாஹ், \"உங்களில் பொருளும், வசதியும் உடையோர், உறவினர்களுக்கும், ஏழைகளுக்கும், அல்லாஹ்வின் பாதையில் ஹிஜ்ரத் செய்தவர்களுக்கும் (தர்மங்களைக்) கொடுக்காமல் இருப்பதற்காகச் சத்தியம் செய்ய வேண்டாம். அவர்கள் மன்னித்து, விட்டுவிடட்டும். அல்லாஹ் உங்களை மன்னிக்க வேண்டுமென நீங்கள் விரும்ப மாட்டீர்களா? அல்லாஹ் மன்னிப்பு மிக்கவன்; நிகரிலா அன்பாளன்\" என்னும்  (24:22) இறைவசனத்தை அருளினான். அதன் பிறகு அபூபக்ர் (ரலி) அவர்கள், \"ஆம், அல்லாஹ்வின்மீது ஆணையாக! அல்லாஹ் எனக்கு மன்னிப்பளிக்க வேண்டும் என்று நான் விரும்புகிறேன்\" என்று கூறிவிட்டு, மிஸ்தஹ் (ரலி) அவர்களுக்கு ஏற்கனவே தாம் செய்து வந்த (பொருள்) உதவியைத் தொடரலானார்கள்.\n(குர்ஆனில் என்னைப் பற்றிய வசனங்கள் அருளப்படுவதற்கு முன்னால்) அல்லாஹ்வின் தூதர் என் விஷயத்தில் (தமது இன்னொரு மனைவியான) ஸைனப் பின்த்து ஜஹ்ஷ் (ரலி) அவர்களிடம் விசாரித்தார்கள். \"ஸைனபே!  நீ (ஆயிஷாவைப் பற்றி) என்ன அறிந்திருக்கிறாய்? (அவர் விஷயத்தில்) என்ன பார்த்திருக்கிறாய்? என்று கேட்டார்கள். அதற்கு அவர், \"அல்லாஹ்வின் தூதரே!  என் காதுகளையும் என் கண்களையும் (அவற்றின் மீது பழி சுமத்தாமல்) நான் பாதுகாத்துக் கொள்வேன். அல்லாஹ்வின்மீது ஆணையாக! ஆயிஷாவைக் குறித்து நான் நல்லதையே அறிவேன் என்று பதிலளித்தார்கள். ஸைனப் (ரலி) அவர்கள் தாம் எனக்கு (அழகிலும் நபி (ஸல்) அவர்களின் அன்பிலும்) போட்டியாக இருந்தார்கள். ஆயினும், அல்லாஹ் அவர்களை இறையச்சமுடைய, பேணுதலான பண்பையளித்துப் பாதுகாத்திருந்தான்.\n\nஅறிவிப்பவர்: ஆயிஷா (ரலி), நூல்கள்: புகாரி (2661), முஸ்லிம் (5349)\n\nஆயிஷா (ரலி) அவர்கள் இறப்பதற்கு முன், (இறப்பின் துன்பத்தால்) அவதிக்குள்ளாக்கப்பட்டிருந்த வேளையில் (அவர்களைச் சந்திக்க) இப்னு அப்பாஸ் (ரலி) அவர்கள் அனுமதி கோரினார்கள். ஆயிஷா (ரலி) அவர்கள் \"என்னை அவர் புகழ்ந்து பேசி விடுவாரோ என அஞ்சுகிறேன்\" என்றார்கள். அப்போது \"(வந்திருப்பவர்) நபி (ஸல்) அவர்களின் பெரிய தந்தையின் புதல்வரும் முஸ்லிம்களில் முக்கியமானவரும் ஆவார்\" என்று சொல்லப்பட்டது. உடனே ஆயிஷா (ரலி) அவர்கள், \"அவரை (உள்ளே வர) அனுமதியுங்கள்\" என்று சொன்னார்கள்.  (அன்னார் உள்ளே வந்ததும்,) \"உங்களுக்குத் தற்போது எப்படியுள்ளது?\" என்று கேட்டார்கள். அதற்கு ஆயிஷா (ரலி) அவர்கள், \"நான் அல்லாஹ்வை அஞ்சி நடந்திருந்தால் நலத்துடனேயிருப்பேன்\" என்று பதிலளித்தார்கள். இப்னு அப்பாஸ் (ரலி) அவர்கள், \"அல்லாஹ் நாடினால் நலத்துடனேயே இருப்பீர்கள். நீங்கள் அல்லாஹ்வின்•தூதர் (ஸல்) அவர்களின் துணைவியாவீர்கள். நபி (ஸல்) அவர்கள் உங்களைத் தவிர வேறெந்தக் கன்னிப் பெண்ணையும் மணம் புரியவில்லை. நீங்கள் நிரபராதி எனும் செய்தி வானத்திலிருந்து (வேத அறிவிப்பாகவே) இறங்கிற்று\" என்று (புகழ்ந்து) சொன்னார்கள். (அவர்கள் சென்றவுடன்) அவர்களுக்குப் பின்னாலேயே இப்னு ஸுபைர் (ரலி) அவர்கள் வந்தார்கள். அப்போது ஆயிஷா (ரலி) அவர்கள், \"இப்னு அப்பாஸ் (என்னிடம்) வந்து என்னைப் புகழ்ந்தார். நான் முற்றாக மறக்கப்பட்டுவிட்ட (சாதாரணமான)வளாக இருந்திருக்க வேண்டும் என விரும்பினேன்\" என்று சொன்னார்கள்.\n\nஅறிவிப்பவர்: இப்னு அபீ முலைக்கா, நூல்கள்: புகாரி (4753), அஹ்மத் (1806)\n\nஅஹ்மதின் (2366) அறிவிப்பில் பின்வருமாறு இடம்பெற்றுள்ளது.\n\"அல்லாஹ் உங்களை ஏழு வானங்களுக்கு மேலிருந்து தூய்மைப்படுத்தியுள்ளான். அதை ரூஹுல் அமீன் (எனும் ஜிப்ரீல்) கொண்டு வந்தார். அல்லாஹ்வின் பெயர் போற்றப்படும் எந்த இறையில்லத்திலும் பகலின் ஓரங்களிலும், இரவின் ஓரங்களிலும் இந்த வசனங்கள் ஓதப்படாமல் இருக்கவில்லை\" என்று இப்னு அப்பாஸ் (ரலி) கூறியதாக இடம்பெற்றுள்ளது.\nநாங்கள் (அன்னை) ஆயிஷா (ரலி) அவர்களிடம் சென்றோம். அப்போது அவர்களுக்கு அருகில் (கவிஞர்) ஹஸ்ஸான் பின் ஸாபித் (ரலி) அவர்கள் அமர்ந்து கவிபாடிக் கொண்டும் தம் பாடல்களால் (ஆயிஷாவை) பாராட்டிக் கொண்டுமிருந்தார்கள். (தமது பாடல்களில்) ஹஸ்ஸான், ஆயிஷா (ரலி) அவர்களைப் பற்றி, \"(அவர்கள்) கற்பொழுக்கம் மிக்கவர்கள்; கண்ணியம் நிறைந்தவர்கள்; எந்தச் சந்தேகத்தின் பேரிலும் குற்றம் சாட்டப்பட இயலாதவர்கள். (புறமும் அவதூறும்  பேசுவதன் மூலம்) அப்பாவிப் பெண்களின் மாமிசங்களைப் புசித்து விடாமல் பட்டினியோடு காலையில் எழுபவர்கள்\" என்று பாடினார்கள்.\nஅப்போது ஹஸ்ஸான் அவர்களைப் பார்த்து ஆயிஷா (ரலி) அவர்கள், \"ஆனாலும், நீங்கள் அப்படியல்ல (என்னைப் பற்றி அவதூறு பேசுபவர்களுடன் சேர்ந்து கொண்டு நீங்களும் புறம் பேசினீர்கள்\") என்று கூறினார்கள்.\n(தொடர்ந்து) அறிவிப்பாளர் மஸ்ரூக் (ரஹ்) அவர்கள் கூறுகிறார்கள் :\nநான் ஆயிஷா (ரலி) அவர்களிடம், \"ஹஸ்ஸான் அவர்களைத் தங்களிடம் வர ஏன் அனுமதிக்கிறீர்கள்? அல்லாஹ் (தனது வேதத்தில்), \"அவர்களில் யார் பெரும் பங்காற்றினானோ அவனுக்குக் கடும் தண்டனை உண்டு\" (24:11) என்று கூறுகிறானே\" என்று கேட்டேன். அதற்கு அவர்கள், \"குருடாவதை விடக் கொடிய வேதனை ஏது?\" என்று கூறிவிட்டு, \"அவர் அல்லாஹ்வின் தூதர் (ஸல்) அவர்கள் சார்பில் பதிலளிப்பவராக... அல்லது அல்லாஹ்வின் தூதர் சார்பில் (எதிரிகளுக்குப் பதிலடியாக) வசைக் கவி பாடுபவராக... இருந்தார்\" என்று கூறினார்கள்.\n\nஅறிவிப்பவர்: மஸ்ரூக், நூல்கள்: புகாரி (4146), முஸ்லிம் (4901)\n\nஎன் தொடர்பான வசனம் இறங்கியபோது நபி (ஸல்) அவர்கள் மிம்பரில் நின்று திருக்குர்ஆன் வசனங்களை ஓதினார்கள். அவர் இறங்கியபோது இரண்டு ஆண்கள், ஒரு பெண்ணுக்கு (என்மீது அவதூறு சொன்னதற்காக) அவர்களுக்குரிய சாட்டையடியை வழங்கினார்கள்.\n\nஅறிவிப்பவர்: ஆயிஷா (ரலி), நூல்கள்: திர்மிதீ (3105), இப்னுமாஜா (2557), அஹ்மத்(22937) ஷரஹ் முஷ்கிலுல் ஆஸார் (2963)\n\nஹஸ்ஸான் பின் ஸாபித் (ரலி), மிஸ்தஹ் பின் உஸாஸா(ரலி), ஹம்னா பின்த் ஜஹ்ஷ் (ரலி) ஆகிய மூவருக்கும் கசையடி வழங்கப்பட்டதாக ஷரஹ் முஷ்கிலுல் ஆஸார் (2963) அறிவிப்பவில் இடம் பெற்றுள்ளது."},
{"index": "357", "header": "அவதூறு கூறியவருக்கும் உதவி செய்த அபூபக்ர் (ரலி)", "content": "உங்களில் பொருளும், வசதியும் உடையோர், உறவினர்களுக்கும், ஏழைகளுக்கும், அல்லாஹ்வின் பாதையில் ஹிஜ்ரத் செய்தவர்களுக்கும் (தர்மங்களைக்) கொடுக்காமல் இருப்பதற்காகச் சத்தியம் செய்ய வேண்டாம். அவர்கள் மன்னித்து, விட்டுவிடட்டும். உங்களை அல்லாஹ் மன்னிக்க வேண்டுமென நீங்கள் விரும்பமாட்டீர்களா? அல்லாஹ் மிக்க மன்னிப்பவன்; நிகரிலா அன்பாளன். (24:22)\nஉர்வா பின் ஸுபைர், சயீத் பின் முஸய்யப், அல்கமா பின் வக்காஸ், உபைதுல்லாஹ் பின் அப்தில்லாஹ் பின் உத்பா (ரஹ் -அலைஹிம்) ஆகியோர், நபி (ஸல்) அவர்களின் துணைவியாரான ஆயிஷா (ரலி) அவர்கள் குறித்து அவதூறு கூறியவர்கள் என்ன சொன்னார்கள் என்பது பற்றியும், அவதூறு கற்பித்தவர்கள் சொன்னவற்றிலிருந்து ஆயிஷா (ரலி) அவர்கள் தூய்மையானவர்கள் என இறைவன் (தனது வேதத்தில்) அறிவித்தது பற்றியும் கூற நான் கேட்டேன். அவர்கள் (நால்வரில்) ஒவ்வொருவரும் இச்சம்பவம் பற்றி ஆளுக்கொரு பகுதியினை அறிவித்தனர். (அதில் பின்வருமாறு உள்ளது:)\nஅப்போது அல்லாஹ், \"(ஆயிஷாவின்மீது) அவதூறு கற்பித்தவர்கள் உங்களில் ஒரு குழுவினர்தாம்\" என்று தொடங்கும் (24:11-20) பத்து வசனங்களை அருளினான். ஆயிஷா (ரலி) அவர்கள் கூறினார்கள்: என் குற்றமற்ற நிலையைத் தெளிவுபடுத்தி அல்லாஹ் இதை அருளினான். (என் தந்தை) அபூபக்ர் அஸ்ஸித்தீக் (ரலி) அவர்கள், \"அல்லாஹ்வின்மீது ஆணையாக! (என் புதல்வி) ஆயிஷா குறித்து (அவதூறு) கூறிய பின்பு ஒருபோதும் நான் மிஸ்தஹுக்காக எதையும் செலவிட மாட்டேன்\" என்று (சத்தியமிட்டுக்) கூறினார்கள். -மிஸ்தஹ் பின் உஸாஸா தம் உறவினர் என்பதால் அவருக்காக அபூபக்ர் (ரலி) அவர்கள் செலவிட்டு வந்தார்கள்- அப்போது அல்லாஹ், \"உங்களில் பொருளும், வசதியும் உடையோர், உறவினர்களுக்கும், ஏழைகளுக்கும், அல்லாஹ்வின் பாதையில் ஹிஜ்ரத் செய்தவர்களுக்கும் (தர்மங்களைக்) கொடுக்காமல் இருப்பதற்காகச் சத்தியம் செய்ய வேண்டாம்\" எனும் (24:22) வசனத்தை அருளினான்.\nஅபூபக்ர் (ரலி) அவர்கள், \"ஆம்; அல்லாஹ்வின்மீது ஆணையாக! அல்லாஹ் எனக்கு மன்னிப்பளிக்க வேண்டுமென்று நான் விரும்புகிறேன்\" என்று கூறிவிட்டு, மிஸ்தஹ் அவர்களுக்கு ஏற்கெனவே தாம் செலவிட்டு வந்ததைத் திரும்பவும் தொடரலானார்கள். மேலும், \"அல்லாஹ்வின்மீது ஆணையாக! அவருக்கு(ச் செய்யும் இந்த உதவியை) ஒருபோதும் நான் நிறுத்த மாட்டேன்\" என்றும் கூறினார்கள்.\n\nஅறிவிப்பவர்: இப்னு ஷிஹாப், நூல்: புகாரி (6679)"},
{"index": "358", "header": "கற்பொழுக்கமுள்ள பெண்கள்மீது அவதூறு கூறுவது பெரும்பாவம்", "content": "இறைநம்பிக்கை கொண்ட, கபடமற்ற, கற்புள்ள பெண்கள்மீது விபச்சாரக் குற்றம் சுமத்துவோர் இவ்வுலகிலும் மறுமையிலும் சபிக்கப்பட்டுள்ளனர். அவர்களுக்குக் கடும் தண்டனை உண்டு. (24:23)\n\"அழித்தொழிக்கும் ஏழு பெரும் பாவங்களைத் தவிருங்கள்\" என்று நபி (ஸல்) அவர்கள் கூறினார்கள். மக்கள், \"அல்லாஹ்வின் தூதரே! அவை எவை?\" என்று கேட்டார்கள். நபி (ஸல்) அவர்கள், \"அல்லாஹ்வுக்கு இணை கற்பிப்பதும், சூனியம் செய்வதும், நியாயமின்றி கொல்லக் கூடாது என்று அல்லாஹ் புனிதப்படுத்தியுள்ள உயிரைக் கொல்வதும், வட்டி உண்பதும், அநாதைகளின் செல்வத்தை உண்பதும், போரின்போது புறமுதுகிட்டு ஓடுவதும் அப்பாவிகளான, இறைநம்பிக்கை கொண்ட, கற்புள்ள பெண்கள்மீது அவதூறு கூறுவதும் தான் (அந்தப் பெரும் பாவங்கள்)\" என்று (பதில்) கூறினார்கள்.\n\nஅறிவிப்பவர்: அபூஹுரைரா (ரலி), நூல்கள்: புகாரி (2766), முஸ்லிம் (145)"},
{"index": "359", "header": "மறுமையில் சாட்சி கூறும் உடல் உறுப்புகள்", "content": "அவர்கள் செய்து கொண்டிருந்தவைபற்றி அந்நாளில் அவர்களின் நாவுகளும், கைகளும், கால்களும் அவர்களுக்கு எதிராகச் சாட்சி சொல்லும். (24:24)\nநாங்கள் அல்லாஹ்வின் தூதர் (ஸல்) அவர்கள் அருகில் இருந்தோம். அப்போது அவர்கள் சிரித்துவிட்டு, \"நான் சிரித்ததற்குக் காரணம் என்னவென்று உங்களுக்குத் தெரியுமா?\" என்று கேட்டார்கள். நாங்கள் \"அல்லாஹ்வும் அவனுடைய தூதருமே நன்கறிந்தவர்கள்\" என்று சொன்னோம்.\nஅல்லாஹ்வின் தூதர் (ஸல்) அவர்கள், \"ஓர் அடியான் தன் இறைவனுடன் (மறுமை நாளில்) உரையாடுவது குறித்(து நினைத்)தே (சிரித்தேன்)\" என்று கூறிவிட்டுப் பின்வருமாறு சொன்னார்கள்: அடியான் (தன் இறைவனிடம்), \"என் இறைவா! நீ எனக்கு அநீதியிழைப்பதிலிருந்து பாதுகாப்பு வழங்குவாய் என உறுதியளிப்பாய் அல்லவா?\" என்று கேட்பான்.\nஅதற்கு இறைவன், \"ஆம்' என்பான். அடியான், \"அவ்வாறாயின், எனக்கெதிராக (சாட்சியம் கூற) என்னிடமிருந்தே தவிர வேறெந்த சாட்சியத்தையும் நான் அனுமதிக்க மாட்டேன்\" என்று கூறுவான்.\nஅதற்கு இறைவன், \"இன்று உனக்கெதிராகச் சாட்சியமளிக்க நீயும் கண்ணியமிக்க எழுத்தர்(களான வானவர்)களுமே போதும்\" என்பான். பிறகு அவனது வாய்க்கு முத்திரையிடப்படும். அவனுடைய உறுப்புகளிடம், \"பேசுங்கள்\" என்று சொல்லப்படும். உடனே அவை அந்த அடியான் செய்த செயல்களைப் பற்றி எடுத்துரைக்கும்.\nபிறகு அந்த அடியானும் உறுப்புகளும் தனியாகப் பேசுவதற்கு அனுமதியளிக்கப்படும். அப்போது அந்த அடியான், \"உங்களுக்கு நாசமுண்டாகட்டும்! தொலைந்து போங்கள். உங்களுக்காகத்தானே நான் (இவ்வளவு நேரம் இறைவனிடம்) வழக்காடினேன்\" என்று (தன் உறுப்புகளிடம்) சொல்வான்.\n\nஅறிவிப்பவர்: அனஸ் (ரலி), நூல்கள்: முஸ்லிம் (5679), நஸாயீ - குப்ரா (11589)"},
{"index": "360", "header": "பிறர் வீட்டிற்குள் ஸலாம் கூறி, அனுமதி பெற்ற பிறகே நுழைய வேண்டும்", "content": "இறைநம்பிக்கை கொண்டோரே! உங்கள் வீடுகளல்லா வேறு வீடுகளில் (நுழைவதாயின்) அங்குள்ளவர்களுக்கு நீங்கள் ஸலாம் கூறி, அனுமதி பெறாமல் நுழையாதீர்கள்! இதுவே உங்களுக்குச் சிறந்தது. இதனால் நீங்கள் நல்லுணர்வு பெறலாம். அங்கு யாரையும் நீங்கள் காணாவிட்டால் உங்களுக்கு அனுமதி வழங்கப்படாதவரை அங்கு நுழையாதீர்கள்! \"திரும்பிச் செல்லுங்கள்!\" என்று உங்களிடம் கூறப்பட்டால் திரும்பிச் சென்று விடுங்கள். இதுவே உங்களுக்குத் தூய்மையானது. அல்லாஹ், நீங்கள் செய்வதை நன்கறிந்தவன். (24:27-28)\nநான் அன்சாரிகளின் அவையொன்றில் அமர்ந்திருந்தேன். அப்போது பதற்றமடைந்தவரைப் போன்று அபூமூசா (ரலி) அவர்கள்  வந்து, \"நான் உமர் (ரலி) அவர்களிடம் (வீட்டினுள் நுழைய) மூன்று முறை அனுமதி கேட்டேன். ஆனால், எனக்கு அனுமதியளிக்கப்படவில்லை. ஆகவே, நான் திரும்பி விட்டேன். பின்பு உமர் (ரலி) அவர்கள் (உங்களை நான் வரச்சொல்லி இருந்தேனே) ஏன் நீங்கள் வரவில்லை\" என்று (என்னிடம்) கேட்டார்கள். அதற்கு நான், \"(தங்களிடம்) மூன்று முறை அனுமதி கேட்டேன். ஆனால் எனக்கு அனுமதியளிக்கப்படவில்லை. ஆகவே, நான் திரும்பி வந்துவிட்டேன். (ஏனெனில்,) அல்லாஹ்வின் தூதர் (ஸல்) அவர்கள் 'உங்களில் ஒருவர் மூன்று முறை அனுமதி கேட்டும் அவருக்கு அனுமதி வழங்கப்படாவிட்டால் அவர் திரும்பிவிடட்டும்' என்று கூறியுள்ளார்கள்\" என்றேன். அதற்கு உமர் (ரலி) அவர்கள், \"அல்லாஹ்வின்மீது ஆணையாக! இ(வ்வாறு நபியவர்கள் கூறினார்கள் என்ப)தற்கு நீங்கள் சாட்சியைக் கொண்டு வர வேண்டும்' என்று சொன்னார்கள். இதை நபி (ஸல்) அவர் களிடமிருந்து செவியேற்றவர் யாரேனும் உங்களில் உள்ளாரா?\" என்று கேட்டார்கள்.\nஅதற்கு (அங்கிருந்த) உபை பின் கஅப் (ரலி) அவர்கள், \"அல்லாஹ்வின்மீது ஆணையாக! மக்களில் மிகச் சிறியவரே உங்களுடன் (இப்போது சாட்சியம் சொல்ல) வருவார்\" என்று சொன்னார்கள். அங்கு நான்தான் மக்களில் சிறியவனாக இருந்தேன். எனவே, நான் அபூமூசா (ரலி) அவர்களுடன் சென்று \"நபி (ஸல்) அவர்கள் அவ்வாறு சொன்னார்கள்\" என்று உமர் (ரலி) அவர்களிடம் தெரிவித்தேன்.\n\nஅறிவிப்பவர்: அபூஸயீத் அல்குத்ரீ (ரலி), நூல்கள்: புகாரி(6245), முஸ்லிம்(4355)"},
{"index": "361", "header": "பார்வையைத் தாழ்த்துவது உள்ளத்தைத் தூய்மைப்படுத்தும்", "content": "இறைநம்பிக்கை கொண்ட ஆண்களிடம் நீர் கூறுவீராக! அவர்கள் தமது பார்வைகளைத் தாழ்த்திக் கொள்ளட்டும். தமது கற்புநெறிகளைப் பேணிப் பாதுகாத்துக் கொள்ளட்டும். இதுவே அவர்களுக்குத் தூய்மையானது. அவர்கள் செய்வதை அல்லாஹ் நன்கறிந்தவன். (24:30)\n\"நீங்கள் சாலைகளில் அமர்வதைத் தவிருங்கள்\" என்று நபி (ஸல்) அவர்கள் கூறினார்கள். மக்கள், \"எங்களுக்கு அங்கு அமர்வதைத் தவிர வேறு வழியில்லை. அவைதாம், நாங்கள் உரையாடுகின்ற எங்கள் அவை\" என்று கூறினார்கள். நபி (ஸல்) அவர்கள், \"அப்படியென்றால் நீங்கள் அந்த அவைக்கு வ(ந்து அம)ரும் போது, பாதைக்கு அதன் உரிமையைக் கொடுத்து விடுங்கள்\" என்று கூறினார்கள். மக்கள், \"பாதையின் உரிமை என்ன?\" என்று கேட்டார்கள்.  நபி (ஸல்) அவர்கள், \"(அந்நியப் பெண்களைப் பார்க்காமல்) பார்வையைத் தாழ்த்திக் கொள்வதும் (பாதையில் செல்வோருக்குச்  சொல்லாலோ செயலாலோ) துன்பம் தராமலிருப்பதும், சலாமுக்குப் பதிலுரைப்பதும், நன்மை புரியும்படி கட்டளையிடுவதும், தீமையிலிருந்து தடுப்பதும் (அதன் உரிமைகள்) ஆகும்\" என்று பதிலளித்தார்கள்.\n\nஅறிவிப்பவர்: அபூஸயீத் அல்குத்ரீ (ரலி), நூல்கள்: புகாரி(2465), முஸ்லிம்(4305)\n\nநான் அல்லாஹ்வின் தூதர் (ஸல்) அவர்களிடம், இயல்பாக (அந்நியப் பெண்மீது) பார்வை விழுவதைப் பற்றிக் கேட்டேன். அப்போது எனது பார்வையை (உடனடியாகத்) திருப்பிக் கொள்ள வேண்டுமென எனக்கு ஆணையிட்டார்கள்.\n\nஅறிவிப்பவர்: ஜரீர் பின் அப்துல்லாஹ் (ரலி), நூல்கள்: முஸ்லிம் (4363), திர்மிதீ (2700), அபூதாவுத் (1836), அஹ்மத் (18369)"},
{"index": "362", "header": "இறைவசனத்திற்குக் கட்டுப்பட்ட அன்சாரிப் பெண்கள்", "content": "தமது தலைமுக்காடுகளைத் தமது மேற்சட்டைகளின்மீது போட்டுக் கொள்ளட்டும். (24:31)\nதொடக்க கால முஹாஜிர் பெண்களுக்கு அல்லாஹ் கருணைபுரிவானாக! \"அவர்கள் தமது தலை முக்காடுகளைத் தமது மேற்சட்டைகளின்மீது போட்டுக் கொள்ளட்டும்!\" எனும் (24:31) வசனத்தை அல்லாஹ் அருளியபோது, அவர்கள் தங்கள் கீழாடை(யில் ஒரு பகுதி)யைக் கிழித்து அதனைத் துப்பட்டா ஆக்கி(மறைத்து)க் கொண்டார்கள்.\n\nஅறிவிப்பவர்: ஆயிஷா (ரலி), நூல்கள்: புகாரி (4758), அபூதாவுத் (3579)"},
{"index": "363", "header": "விபச்சாரத்திற்கு வற்புறுத்தப்பட்டோரை அல்லாஹ் மன்னிப்பான்", "content": "கற்பு நெறியை விரும்பும் உங்கள் அடிமைப் பெண்களை, இவ்வுலக வாழ்வின் அற்பப் பொருளை நாடி  விபச்சாரத்திற்கு வற்புறுத்தாதீர்கள்! யாரேனும் அவர்களை வற்புறுத்தினால், அவ்வாறு வற்புறுத்தப்பட்ட பின் அப்பெண்களை அல்லாஹ் மன்னிப்புமிக்கவன்; நிகரிலா அன்பாளன். (24:33)\n(நயவஞ்சகர்களின் தலைவன்) அப்துல்லாஹ் பின் உபை பின் சலூலிடம் 'முசைக்கா', 'உமைமா' எனப்படும் இரு அடிமைப் பெண்கள் இருந்தனர். அவன் அவ்விருவரையும் கட்டாயப்படுத்தி விபச்சாரத்தில் ஈடுபடுத்திவந்தான். அவ்விரு (அடிமைப்) பெண்களும் நபி (ஸல்) அவர்களிடம் (வந்து) அதைப் பற்றி முறையிட்டனர். அப்போதுதான், \"கற்பு நெறியை விரும்பும் உங்கள் அடிமைப் பெண்களை, இவ்வுலக வாழ்வின் அற்பப் பொருளை நாடி  விபச்சாரத்திற்கு வற்புறுத்தாதீர்கள்! யாரேனும் அவர்களை வற்புறுத்தினால், அவ்வாறு வற்புறுத்தப்பட்ட பின் அப்பெண்களை அல்லாஹ் மன்னிப்புமிக்கவன்; நிகரிலா அன்பாளன்\" எனும் (24:33) வசனத்தை அல்லாஹ் அருளினான்.\n\nஅறிவிப்பவர்: ஜாபிர் (ரலி), நூல்கள்: முஸ்லிம் (5764), அபூதாவுத் (1967)"},
{"index": "364", "header": "அல்லாஹ்வே வானங்கள், பூமியின் ஒளியாவான்", "content": "வானங்களுக்கும், பூமிக்கும் ஒளியாக அல்லாஹ் இருக்கிறான்.  (24:35)\nநபி (ஸல்) அவர்கள் இரவு நேரத்தில் (தொழுவதற்காக எழும்போது பின்வருமாறு) பிரார்த்திப்பார்கள்: இறைவா! உனக்கே புகழனைத்தும். நீயே வானங்கள், பூமி மற்றும் அவற்றில் உள்ளவர்களின் இறைவன் ஆவாய். உனக்கே புகழனைத்தும். நீ வானங்கள் மற்றும் பூமியின் ஒளியாவாய். உன் சொல் உண்மை; உன் வாக்குறுதி உண்மை; (மறுமையில்) உன் தரிசனம் உண்மை; சொர்க்கம் உண்மை; நரகம் உண்மை; மறுமைநாள் உண்மை. இறைவா! உனக்கே நான் அடிபணிந்தேன்; உன் மீதே நம்பிக்கை கொண்டேன்; உன்னையே சார்ந்துள்ளேன். உன்னிடமே திரும்புகிறேன்; உன் சான்று களைக் கொண்டே வழக்காடுவேன்; உன்னிடமே நீதி கேட்பேன். ஆகவே, நான் முந்திச் செய்த, பிந்திச் செய்கின்ற, இரகசியமாகச் செய்த, பகிரங்கமாகச் செய்த பாவங்கள் அனைத்தையும் மன்னித்தருள்வாயாக! நீயே என் இறைவன். உன்னைத் தவிர எனக்கு வேறெவரும் இறைவன் இல்லை.\n\nஅறிவிப்பவர்: இப்னு அப்பாஸ் (ரலி), நூல்கள்: புகாரி (7385), முஸ்லிம் (1417)\n\n(இவ்வாறு) ஒளிக்கு மேல் பேரொளியாக இருக்கிறது. அல்லாஹ், தான் நாடியோருக்குத் தனது ஒளியின் பக்கம் வழிகாட்டுகிறான். (24:35)\n\"அல்லாஹ் படைப்புகளை இருளில் படைத்தான். அவர்கள் மீது தன் ஒளியைப் போட்டான். அந்த ஒளி யாருக்குக் கிடைத்ததோ அவர் நேர்வழி பெற்றார். யாருக்குக் கிடைக்கவில்லையோ அவர் வழிதவறினார். எனவேதான் நான் சொல்கிறேன்: இறைவனின் தீர்மானத்தை எழுதிய பேனா(வின் மை) உலர்ந்து விட்டது\" என்று நபி (ஸல்) அவர்கள் கூறினார்கள்.\n\nஅறிவிப்பவர்: அப்துல்லாஹ் பின் அம்ர் (ரலி),\nநூல்கள்: திர்மிதீ (2566), அஹ்மத் (6356)"},
{"index": "365", "header": "உண்பதற்கு அனுமதிக்கப்பட்ட வீடுகள்", "content": "உங்கள் வீடுகள், உங்கள் தந்தையரின் வீடுகள், உங்கள் அன்னையரின் வீடுகள், உங்கள் சகோதரர்களின் வீடுகள், உங்கள் சகோதரிகளின் வீடுகள், உங்கள் தந்தையின் சகோதரர்களின் வீடுகள், உங்கள் தந்தையின் சகோதரிகளின் வீடுகள், உங்கள் தாயின் சகோதரர்களின் வீடுகள், உங்கள் தாயின் சகோதரிகளின் வீடுகள் ஆகியவற்றிலோ, எவற்றின் சாவிகளை உங்கள் கைவசம் வைத்திருக்கிறீர்களோ அவற்றிலோ, உங்கள் நண்பர்களிடமோ நீங்கள் உண்பது உங்கள் மீது குற்றமில்லை. (உங்களுடன் உணவருந்துவதில்) குருடர் மீதும் குற்றமில்லை. ஊனமுற்றவர் மீதும் குற்றமில்லை. நோயாளியின் மீதும் குற்றமில்லை. நீங்கள் சேர்ந்தோ அல்லது தனித்தனியாகவோ உண்பதும் உங்கள் மீது குற்றமில்லை. நீங்கள் வீடுகளுக்குள் நுழைந்தால், அல்லாஹ்விடமிருந்துள்ள தூய, பாக்கியமிக்க ஸலாம் எனும் முகமனை உங்கள் மீது கூறிக் கொள்ளுங்கள். இவ்வாறே நீங்கள் சிந்திப்பதற்காக உங்களுக்கு வசனங்களை அல்லாஹ் தெளிவுபடுத்துகிறான். (24:61)\nமுஸ்லிம்கள் நபி (ஸல்) அவர்களுடன் இணைந்து அறப்போர் புரிய ஆசைப்பட்டார்கள். எனவே அவர்களின் சாவிகளை அவர்களின் பொறுப்பாளர்களிடம் கொடுத்து, \"நீங்கள் விரும்பியதை நீங்கள் சாப்பிட நாங்கள் அனுமதியளிக்கிறோம்\" என்று கூறினார்கள். அதற்கு அவர்கள் \"நீங்கள் மனப்பூர்வமாகத் தரவில்லை எனவே எங்களுக்கு அது அனுமதியில்லை\" என்று சொன்னார்கள். அப்போதுதான், \"உங்கள் வீடுகள், உங்கள் தந்தையரின் வீடுகள், உங்கள் அன்னையரின் வீடுகள், உங்கள் சகோதரர்களின் வீடுகள், உங்கள் சகோதரிகளின் வீடுகள், உங்கள் தந்தையின் சகோதரர்களின் வீடுகள், உங்கள் தந்தையின் சகோதரிகளின் வீடுகள், உங்கள் தாயின் சகோதரர்களின் வீடுகள், உங்கள் தாயின் சகோதரிகளின் வீடுகள் ஆகியவற்றிலோ, எவற்றின் சாவிகளை உங்கள் கைவசம் வைத்திருக்கிறீர்களோ அவற்றிலோ, உங்கள் நண்பர்களிடத்திலோ உணவு உண்பது உங்கள்மீது குற்றமில்லை. (உங்களுடன் உணவருந்துவதில்) குருடர்மீது குற்றமில்லை. ஊனமுற்றவர்மீதும் குற்றமில்லை. நோயாளியின்மீதும் குற்றமில்லை. நீங்கள் சேர்ந்தோ அல்லது தனித்தனியாகவோ உண்பதும் உங்கள் மீது குற்றமில்லை. நீங்கள் வீடுகளுக்குள் நுழைந்தால், அல்லாஹ்வின் தூய, பாக்கியமிக்க ஸலாம் எனும் முகமனை உங்கள்மீது கூறிக் கொள்ளுங்கள். இவ்வாறே நீங்கள் சிந்திப்பதற்காக அல்லாஹ் உங்களுக்கு வசனங்களைத் தெளிவுபடுத்துகிறான்\" என்ற (24:61) வசனம் இறங்கியது.\n\nஅறிவிப்பவர்: ஆயிஷா (ரலி), நூல்: பஸ்ஸார் (2241)"},
{"index": "366", "header": "முகம் குப்புற ஒன்றுதிரட்டப்படுவோர்", "content": "முகம் குப்புற(க் கிடக்குமாறு) நரகத்தை நோக்கி ஒன்று திரட்டப்படுவோரே தரங்கெட்டவர்கள்; நேர்வழி தவறியவர்கள். (25:34)\n297வது குறிப்பைக் காண்க!"},
{"index": "367", "header": "இறைநம்பிக்கையாளர்கள் பெரும்பாவங்களிலிருந்து விலகிக் கொள்வார்கள்", "content": "ஒரு மனிதர் (நபியவர்களிடம்), \"அல்லாஹ்வின் தூதரே! அல்லாஹ்விடம் எந்தப் பாவம் மிகவும் பெரியது?\" என்று கேட்டார். நபி (ஸல்) அவர்கள், \"அல்லாஹ் உன்னைப் படைத்திருக்க, அவனுக்கு நீ இணை கற்பிப்பதாகும்\" என்று கூறினார்கள். அந்த மனிதர், \"பிறகு எது (மிகப் பெரும் பாவம்)?\" என்று கேட்டார். நபி (ஸல்) அவர்கள், \"அடுத்து உன் குழந்தை உன்னுடன் (அமர்ந்து உனது உணவைப் பங்குபோட்டு) உண்ணும் என அஞ்சி அதை நீ கொலை செய்வதாகும்\" என்று சொன்னார்கள். அந்த மனிதர், \"பிறகு எது?\" என்று கேட்டார். நபி (ஸல்) அவர்கள், \"உன் அண்டை வீட்டானின் மனைவியுடன் நீ விபச்சாரம் புரிவதாகும்\" என்று கூறினார்கள். அப்போது இதை மெய்ப்பிக்கும் வகையில் வலிமையும் மாட்சிமையுமிக்க அல்லாஹ், \"அவர்கள் அல்லாஹ்வுடன் வேறு எந்தக் கடவுளையும் அழைக்க மாட்டார்கள். அல்லாஹ் புனிதமாக்கிய எந்த உயிரையும் நியாயமின்றிக் கொல்ல மாட்டார்கள்; விபச்சாரம் செய்ய மாட்டார்கள். யார் இதைச் செய்கிறாரோ அவர் தண்டனையை அடைவார்\" எனும் (25:68ஆவது) வசனத்தை அருளினான்.\n\nஅறிவிப்பவர்: இப்னு மஸ்வூத் (ரலி), நூல்கள்: புகாரி (6861), முஸ்லிம் (142)"},
{"index": "368", "header": "இறை ஆணையைச் செயல்படுத்திய முஹம்மத் நபி", "content": "\"(நபியே!) உம்முடைய நெருங்கிய உறவினர்களை எச்சரிப்பீராக!\" எனும் (26:214) இறைவசனம் அருளப்பட்டபோது அல்லாஹ்வின் தூதர் (ஸல்) அவர்கள் புறப்பட்டுச் சென்று \"ஸஃபா' (மலை) மீதேறி உரத்த குரலில், \"யா ஸபாஹா (அதிகாலை ஆபத்து! உதவி! உதவி!)\" என்று கூறினார்கள். அப்போது (மக்கா நகர) மக்கள், \"யார் இவர்?\" என்று கூறியவாறு நபியவர்களிடம் ஒன்று கூடினர். அப்போது நபி (ஸல்) அவர்கள், \"இந்த மலையின் அடிவாரத்திலிருந்து (உங்களைத் தாக்குவதற்காகப் பகைவர்களின்) குதிரைப் படையொன்று புறப்பட்டு வருகிறது என்று நான் உங்களிடம் தெரிவித்தால், என்னை நீங்கள் நம்பியிருப்பீர்களா?\" என்று கேட்டார்கள். மக்கள், \"உம்மிடமிருந்து எந்தப் பொய்யையும் நாங்கள் அனுபவித்ததில்லை. (அவ்வாறிருக்க, இதை நாங்கள் நம்பாமல் இருப்போமா?)\" என்று சொன்னார்கள். நபி (ஸல்) அவர்கள், \"அப்படியென்றால், உங்களைக் கடும் வேதனை எதிர்நோக்கியுள்ளது என்று எச்சரிக்கை செய்கின்றேன்\" என்றார்கள். (அப்போது நபியவர்களைப் பார்த்து) அபூலஹப், \"உமக்கு அழிவுண்டாகட்டும்! இதற்காகத்தான் எங்களை ஒன்றுகூட்டினாயா?\" என்று கேட்டான். பின்னர் நபி (ஸல்) அவர்கள் எழுந்தார்கள். அப்போது \"அபூலஹபின் இரு கைகளும் நாசமாகி விட்டன. அவனும் நாசமாகி விட்டான்\" எனும் (111வது) அத்தியாயம் அருளப்பெற்றது.\n\nஅறிவிப்பவர்: இப்னு அப்பாஸ் (ரலி), நூல்கள்: புகாரி (4971), முஸ்லிம் (355)\n\n\"(நபியே!) உம்முடைய நெருங்கிய உறவினர்களை எச்சரிப்பீராக!\" எனும் (26:214) இறைவசனத்தை அல்லாஹ் அருளியபொழுது அல்லாஹ்வின் தூதர் (ஸல்) அவர்கள் எழுந்து நின்று, 'குறைஷிக் குலத்தாரே!' என்றோ அது போன்ற ஒரு சொல்லையோ கூறி (அழைத்து), \"ஓரிறை வணக்கத்தையும், நற்செயல்களையும் விலையாகத் தந்து உங்களுக்கு (நரக நெருப்பிலிருந்து) விடுதலை வாங்கிக் கொள்ளுங்கள். அல்லாஹ்வின் தண்டனையிலிருந்து சிறிதளவும் உங்களைக் காப்பாற்ற என்னால் முடியாது. அப்து மனாஃபின் மக்களே! உங்களை அல்லாஹ்வின் தண்டனையிலிருந்து என்னால் சிறிதளவும் காப்பாற்ற முடியாது. அப்துல் முத்தலிபின் மகன் அப்பாஸே! உங்களை அல்லாஹ்வின் தண்டனையிலிருந்து என்னால்  சிறிதளவும் காப்பாற்ற  முடியாது. அல்லாஹ்வின் தூதருடைய அத்தை (மாமி) ஸஃபிய்யாவே! உங்களை அல்லாஹ்வின் தண்டனையிலிருந்து என்னால்  சிறிதளவும் காப்பாற்ற முடியாது. முஹம்மதின் மகள் ஃபாத்திமாவே! என் செல்வத்திலிருந்து நீ விரும்பியதைக் கேள் (தருகிறேன்).  (ஆனால்) அல்லாஹ்வின் தண்டனையிலிருந்து என்னால் சிறிதளவும் உன்னைக் காப்பாற்ற முடியாது\" என்று கூறினார்கள்.\n\nஅறிவிப்பவர்: அபூஹுரைரா (ரலி), நூல்கள்: புகாரி (2753), முஸ்லிம் (303)"},
{"index": "369", "header": "பொய்யர்கள்மீது இறங்கும் ஷைத்தான்கள்", "content": "யார்மீது ஷைத்தான்கள் இறங்குகின்றனர் என்பதை உங்களுக்கு நான் அறிவிக்கவா? பாவியான, பெரும் பொய் கூறும் ஒவ்வொருவர்மீதும் இறங்குகின்றனர்.  (26:221-222)\nநபி (ஸல்) அவர்கள் கூறினார்கள்:\nவானவர்கள், மேகங்களுக்கிடையே (சஞ்சரித்த வண்ணம்) பூமியில் நடைபெறவிருக்கும் நிகழ்ச்சிகளைக் குறித்துப் பேசிக் கொள்கிறார்கள். அப்போது ஷைத்தான்கள் (வானவர்களின்) கூற்றை (ஒட்டுக்) கேட்கின்றன. பின்னர், (நீர் ஊற்றுவதற்காகத் தோல் பையின் வாயில்) பாட்டில் பொருத்தப்படுவதைப் போன்று சோதிடனின் காதில் தன் வாயை வைத்து(த் தாம் ஒட்டுக் கேட்டவற்றை இரகசியமாகக்) கூறி விடுகின்றனர். (சோதிடர்கள்) அதனுடன் நூறு பொய்களை(ப் புனைந்து) சேர்த்து விடுகின்றனர்.\n\nஅறிவிப்பவர்: ஆயிஷா (ரலி), நூல்கள்: புகாரி (3288), அஹ்மத் (23431)"},
{"index": "370", "header": "கவிஞர்களில் நல்லவர்களும் உண்டு; பொய் கூறும் கவிஞர்களே கெட்டவர்கள்", "content": "வழிகேடர்களே கவிஞர்களைப் பின்பற்றுகின்றனர். ஒவ்வொரு பள்ளத்தாக்கிலும் அவர்கள் அலைந்து திரிவதையும், தாம் செய்யாதவற்றை(ச் செய்ததாக)க் கூறுவதையும்  நீர் பார்க்கவில்லையா? (கவிஞர்களில்) யார் இறைநம்பிக்கை கொண்டு, நற்செயல்கள் செய்து, அல்லாஹ்வை நன்கு நினைவுகூர்ந்து, தமக்கு அநியாயம் செய்யப்பட்ட பிறகு பழிதீர்த்துக் கொண்டார்களோ அவர்களைத் தவிர! தாம் எந்த இடத்திற்குத் திரும்பிச் செல்லவிருக்கிறோம் என்பதை அநியாயக்காரர்கள் அறிந்து கொள்வார்கள். (26:224-227)\nநாங்கள் அல்லாஹ்வின் தூதர் (ஸல்) அவர்களுடன் 'அல்அர்ஜ்' எனுமிடத்தில் பயணம் செய்து கொண்டிருந்தோம். அப்போது கவிஞர் ஒருவர் கவிதைகளைப் பாடிக் கொண்டு எதிரில் வந்தார். அல்லாஹ்வின் தூதர் (ஸல்) அவர்கள், \"அந்த ஷைத்தானைப் பிடியுங்கள். ஒரு மனிதருடைய வயிறு கவிதையால் நிரம்பியிருப்பதைவிடச் சீழ் சலத்தால் நிரம்பியிருப்பது நன்று\" என்று கூறினார்கள்.\n\nஅறிவிப்பவர்: அபூஸயீத் அல்குத்ரீ (ரலி),\nநூல்கள்: முஸ்லிம் (4548), அஹ்மத் (10635)\nநபி (ஸல்) அவர்கள் ஹஸ்ஸான் (ரலி) அவர்களிடம், \"எதிரிகளுக்கு(ப் பதிலடியாக) வசைக் கவிதை பாடுங்கள். ஜிப்ரீல் உங்களுடன் (துணையாக) இருப்பார்\" என்று கூறினார்கள்.\n\nஅறிவிப்பவர்: பரா பின் ஆஸிப் (ரலி), நூல்கள்: புகாரி (3213), முஸ்லிம் (4899)\n\nமஸ்ஜிதுந் நபவீயில் (நபித் தோழரும் கவிஞருமான) ஹஸ்ஸான் பின் சாபித் (ரலி) அவர்கள் கவிபாடிக் கொண்டிருக்க, உமர் (ரலி) அவர்கள் அங்கு வந்தார்கள். (ஹஸ்ஸான் (ரலி) அவர்கள் பள்ளிவாசலில் கவிபாடுவதை உமர் (ரலி) அவர்கள் கண்டித்தார்கள்) ஹஸ்ஸான் (ரலி) அவர்கள், \"நான் இந்தப் பள்ளிவாசலில் உங்களைவிடச் சிறந்தவர் (நபி (ஸல்) அவர்கள்) இருக்கும்போதே கவிபாடிக் கொண்டிருந்தேன்\" என்று கூறிவிட்டு, அபூஹுரைரா (ரலி) அவர்கள் பக்கம் திரும்பி, \"அல்லாஹ்வின் பெயரால் உங்களிடம் கேட்கிறேன்: (என்னிடம்) அல்லாஹ்வின் தூதர் (ஸல்) அவர்கள், '(ஹஸ்ஸானே!) என் சார்பாக (எதிரிகளின் வசைக் கவிகளுக்கு) நீங்கள் (கவிகளாலேயே) பதிலளியுங்கள். இறைவா! ஹஸ்ஸானுக்கு ரூஹுல் குதுஸ் (தூய ஆத்மா வானவர் ஜிப்ரீல் அவர்களின்) மூலம் துணை புரிவாயாக!' என்று கூறியதை நீங்கள் செவியுற்றிருக்கிறீர்களா?\" என்று கேட்டார்கள். அதற்கு அபூஹுரைரா (ரலி) அவர்கள், \"ஆம் (செவியுற்றிருக்கிறேன்)\" என்று பதிலளித்தார்கள்.\n\nஅறிவிப்பவர்: ஸயீத் பின் முஸய்யப், நூல்கள்: புகாரி (3212), முஸ்லிம் (4897)\n\nஅல்லாஹ்வின் தூதர் (ஸல்) அவர்கள் கூறினார்கள்:\nகவிதையிலும் ஞானம் (ஹிக்மத்) உண்டு.\n\nஅறிவிப்பவர்: உபை பின் கஅப் (ரலி), நூல்கள்: புகாரி (3212), அபூதாவுத்(4357), இப்னுமாஜா (3745), அஹ்மத் (20225)"},
{"index": "371", "header": "பிரார்த்தனைகளுக்குப் பதிலளிப்பவன் அல்லாஹ் ஒருவனே!", "content": "(அவர்கள் இணையாக்குபவை சிறந்தவையா?) அல்லது துன்பத்திற்கு உள்ளானவன் பிரார்த்திக்கும்போது அவனுக்குப் பதிலளித்து, அத்துன்பத்தை நீக்கி, பூமியில் உங்களைத் தலைமுறைகளாக ஆக்கியவனா? அல்லாஹ்வுடன் வேறு கடவுள் இருக்கிறானா? நீங்கள் குறைவாகவே படிப்பினை பெறுகிறீர்கள்.  (27:62)\nநபி (ஸல்) அவர்களிடம் ஒரு மனிதர் வந்து, \"நீங்கள்தான் அல்லாஹ்வின் தூதரா?\" அல்லது \"நீங்கள்தான் முஹம்மதா?\" என்று கேட்டார். நபி (ஸல்) அவர்கள் ஆம்! என்றார்கள். \"நீங்கள் யாரிடம் பிரார்த்திப்பீர்கள்?\" என்று கேட்டார். அதற்கு நபி (ஸல்) அவர்கள், \"ஏகனான அல்லாஹ்விடம் பிரார்த்திப்பேன். உமக்கு ஏதாவது துன்பம் நேர்ந்தால் நீர் அவனை அழைத்தால் அவன் உம்மை விட்டும் அத்துன்பத்தை நீக்குவான். வறண்ட பாலைவன பூமியில் (உனது வாகனத்தை) நீ தொலைத்து விடும்போது, அவனை நீ அழைத்தால் அவன் உனக்குப் பதிலளிப்பான்\" என்று சொனார்கள். உடனே அம்மனிதர் இஸ்லாத்தை ஏற்றுக் கொண்டார்.\n\nஅறிவிப்பவர்: நபித்தோழரில் ஒருவர், நூல்: அஹ்மத் (16021)"},
{"index": "372", "header": "பேசும் பிராணி வெளிப்படுவது உலக அழிவு நாளின் அடையாளம்", "content": "(மறுமை பற்றிய) வாக்கு அவர்கள்மீது நிகழும்போது, பூமியில் அவர்களுக்காக ஒரு பிராணியை வெளிப்படுத்துவோம். அவர்களிடம் அது, 'மக்கள் நம் வசனங்களில் உறுதி கொள்ளாமல் இருந்தார்கள்' என்பதை எடுத்துரைக்கும். (27:82)\nநாங்கள் (நபியவர்களின் அறைக்குக் கீழே) பேசிக் கொண்டிருந்தோம். அப்போது நபி (ஸல்) அவர்கள் எங்களை எட்டிப் பார்த்து, \"எதைப் பற்றி பேசிக் கொண்டிருக்கிறீர்கள்?\" என்று கேட்டார்கள். மக்கள், \"யுக முடிவு நாளைப் பற்றி (பேசிக் கொண்டிருக்கிறோம்)\" என்று கூறினார்கள். நபி (ஸல்) அவர்கள், \"நீங்கள் (பெரிய) பத்து அடையாளங்களைக் காணாதவரை யுக முடிவு நாள் ஏற்படவே செய்யாது\" என்று கூறிவிட்டு, அந்த அடையாளங்களைப் பற்றிக் கூறினார்கள்:"},
{"index": "373", "header": "ஸூர் ஊதப்படுதல்", "content": "ஸூர் ஊதப்படும் நாளில் அல்லாஹ் நாடியவர்களைத் தவிர வானங்களில் உள்ளவர்களும், பூமியில் உள்ளவர்களும் திடுக்கிட்டு விடுவார்கள். அனைவரும் பணிந்தோராக அவனிடம் வருவார்கள். (27:87)\n174வது குறிப்பைக் காண்க!"},
{"index": "374", "header": "வானம், பூமி படைக்கப்பட்ட நாள் முதலே மக்கா நகரம் புனிதமாக்கப்பட்டது", "content": "\"இந்த (மக்கா) நகரின் இறைவனை வணங்குமாறு நான் பணிக்கப்பட்டுள்ளேன். அவனே இ(ந்நகரத்)தைப் புனிதமாக்கினான். ஒவ்வொரு பொருளும் அவனுக்கே உரியது. நான் முஸ்லிம்களில் ஒருவனாக ஆகிவிடுமாறும், குர்ஆனை எடுத்துரைக்குமாறும் பணிக்கப்பட்டுள்ளேன்\" (என்று கூறுவீராக!) - (27:91)\n\nஅல்லாஹ்வின் தூதர் (ஸல்) அவர்கள் மக்கா வெற்றியின்போது, \"இனி ஹிஜ்ரத் (மக்காவைத் துறப்பது) என்பது இல்லை. ஆயினும், ஜிஹாத் எனும் அறப்போர் புரிவதும் (அதற்காகவும் பிற நற்செயல்கள் புரியவும்) நாட்டம் கொள்வதும் தான் உள்ளது. நீங்கள் போருக்குப் புறப்படும்படி அழைக்கப்பட்டால் போருக்குச் செல்லுங்கள்\" என்று கூறினார்கள்.\nமேலும் மக்கா வெற்றியின்போது, \"(மக்களே!) வானங்களையும் பூமியையும் படைத்த நாள் முதலாய் இந்த நகரத்தை அல்லாஹ் புனிதமாக்கியுள்ளான். அல்லாஹ் புனிதமாக்கிய காரணத்தால் இது மறுமை நாள் வரை புனிதமானதாகவே இருக்கும். மேலும், எனக்கு முன்னர் வாழ்ந்த யாருக்கும் இதில் போர் புரிய அனுமதி தரப்படவில்லை. எனக்கும் கூட (மக்கா வெற்றியின் போது) பகலின் சிறிது நேரத்தில் மட்டுமே (இதில் போர் புரிய) அனுமதி வழங்கப்பட்டது. அல்லாஹ் இந்த நகரத்தைப் புனிதப்படுத்தியுள்ள காரணத்தால் இது மறுமை நாள் வரை புனிதமானதாகவே திகழும். அதன் முட்கள் பிடுங்கப்படக் கூடாது. அதன் வேட்டைப் பிராணியை விரட்டக் கூடாது. அங்கு கீழே விழுந்து கிடக்கும் பொருளை அதை அறிவிப்புச் செய்பவர் தவிர வேறெவரும் எடுக்கக் கூடாது. அங்குள்ள புற்பூண்டுகளைக் கிள்ளக் கூடாது\" என்று நபி (ஸல்) அவர்கள் கூறினார்கள். உடனே அப்பாஸ் (ரலி) அவர்கள், \"அல்லாஹ்வின் தூதரே! 'இத்கிர்' புல்லைத் தவிரவா? ஏனெனில், அது அவர்களுடைய வீடுகளுக்கும் அவர்களுடைய உலோகத் தொழிலாளர்களுக்கும்  பயன்படுகிறதே\" என்று கேட்டார்கள். நபி (ஸல்) அவர்கள், \"(ஆம்) இத்கிரைத் தவிர்த்துதான்\" என்று பதிலளித்தார்கள்.\n\nஅறிவிப்பவர்: இப்னு அப்பாஸ் (ரலி), நூல்கள்: புகாரி (3189), முஸ்லிம் (2632)"},
{"index": "375", "header": "இரு தவணைகளில் சிறந்ததை நிறைவேற்றிய மூஸா நபி", "content": "\"இதுவே எனக்கும், உமக்குமிடையே உள்ளதாகும். இவ்விரு தவணைகளில் எதை நான் நிறைவேற்றினாலும் என்மீது எந்தக் குற்றமுமில்லை. நாம் பேசிக்கொண்டதற்கு அல்லாஹ்வே சாட்சியாளன்\" என்று (மூஸா) கூறினார். (28:28)\nஎன்னிடம் 'ஹீரா'வாசியான யூதர் ஒருவர், \"மூசா (அலை) அவர்கள் இரண்டு தவணைகளில் எதை நிறைவேற்றினார்கள்?\" என்று கேட்டார். \"எனக்குத் தெரியாது. நான் அரபுகளில் பேரறிஞரிடம் சென்று அவரிடம் கேட்கும்வரை (காத்திரு)\" என்று கூறினேன். அவ்வாறே, நான் இப்னு அப்பாஸ் (ரலி) அவர்களிடம் சென்று கேட்டேன். அவர்கள், \"அவ்விரண்டில் அதிகமானதை, அவ்விரண்டில் மிக நல்லதை நிறைவேற்றினார்கள். அல்லாஹ்வின் தூதர் (எவராயிருப்பினும் அவர்) சொன்னால் செய்(து முடித்துவிடு)வார்\" என்று கூறினார்கள்.\n\nஅறிவிப்பவர்: ஸயீத் பின் ஜுபைர், நூல்: புகாரி (2684)"},
{"index": "376", "header": "இரண்டு முறை நற்கூலி வழங்கப்படுவோர்", "content": "அவர்கள் பொறுமையாக இருந்ததால், அவர்களுக்குரிய கூலியை இரண்டு முறை வழங்கப்படுவார்கள். அவர்கள் நன்மையைக் கொண்டு தீமையைத் தடுப்பார்கள். நாம் அவர்களுக்கு வழங்கியதிலிருந்து செலவும் செய்வார்கள். (28:54)\nநபி (ஸல்) அவர்கள் கூறினார்கள்:\nமூன்று பேருடைய நற்செயலுக்குரிய பிரதிபலன் இரண்டு முறை அவர்களுக்கு வழங்கப்படும். அவர்கள்:"},
{"index": "377", "header": "அல்லாஹ்வே நேர்வழியில் செலுத்துபவன்", "content": "அல்லாஹ்வின் தூதர் (ஸல்) அவர்கள், தம் பெரிய தந்தை (அபூதாலிபின் மரணத் தருவாயில்) அவர்களிடம், \"லா இலாஹ இல்லல்லாஹ் என்று சொல்லுங்கள். இதை வைத்து உங்களுக்காக நான் மறுமை நாளில் சாட்சியம் கூறுவேன்\" என்று கூறினார்கள். அதற்கு அவர், \"பயம்தான் அவரை இவ்வாறு செய்ய வைத்தது என்று என்னைப் பற்றிக் குறைஷியர் குறை கூறிவிடுவார்கள் என்ற அச்சம் எனக்கு இல்லையாயின் (ஏகத்துவ உறுதிமொழியான) இதைக் கூறி உம்முடைய கண்களை நான் குளிர வைத்திருப்பேன்\" என்று கூறினார். அப்போதுதான், \"(நபியே!) நீர் விரும்பியவர்களை நேர்வழியில் செலுத்திவிட உம்மால் முடியாது. மாறாக, அல்லாஹ்வே தான் நாடியோரை நேர்வழியில் செலுத்துகிறான். அவனே நேர்வழி பெற்றவர்களை மிக அறிந்தவன்\" எனும் (28:56) வசனத்தை அல்லாஹ் அருளினான்.\n\nஅறிவிப்பவர்: அபூஹுரைரா (ரலி),\nநூல்கள்: முஸ்லிம் (42), திர்மிதீ (3112), அஹ்மத் (9310)\nஅபூதாலிப் அவர்களுக்கு மரண வேளை வந்து விட்ட போது நபி (ஸல்) அவர்கள் அவரிடம் சென்றார்கள். அப்போது அபூ ஜஹ்ல் அவரருகே இருந்தான். நபி (ஸல்) அவர்கள், \"என் பெரிய தந்தையே! \"லா இலாஹ இல்லல்லாஹ்' - வணக்கத்திற்குரியவன் அல்லாஹ்வைத் தவிர வேறெவருமில்லை' என்று சொல்லுங்கள். இந்தச் சொல்லை (நீங்கள் சொல்லிவிட்டால் அதை) வைத்து (மறுமையில் நரகத்திலிருந்து விடுதலை கேட்டு) உங்களுக்காக அல்லாஹ்விடம் நான் வாதாடுவேன்\" என்று சொன்னார்கள். அப்போது அபூஜஹ்லும், அப்துல்லாஹ் பின் அபீ உமய்யாவும், \"அபூதாலிபே! (பெரியவர், உங்கள் தந்தை) அப்துல் முத்தலிபின் மார்க்கத்தையா புறக்கணிக்கப் போகிறீர்கள்?\" என்று கேட்டனர். அவ்விருவரும் இவ்வாறே தொடர்ந்து அவரிடம் பேச இறுதியில் அவர், \" (என் இறப்பு என் தந்தை) அப்துல் முத்தலிபின் மார்க்கத்தில் தான் (நிகழும்)\" என்று அவர்களிடம் சொன்னார். எனவே, நபி (ஸல்) அவர்கள், \"நான் உங்களுக்காக அல்லாஹ்விடம் பாவமன்னிப்புக் கோருவேன்; (அவ்விதம் பாவ மன்னிப்புக் கோரக் கூடாது என்று) எனக்குத் தடை விதிக்கப்படும் வரை\" என்று சொன்னார்கள். அப்போதுதான், \"இணைவைப்போர் நெருங்கிய உறவினராக இருந்தாலும், அவர்கள் நரகவாசிகள் என்பது தமக்குத் தெளிவான பிறகு, அவர்களுக்காகப் பாவ மன்னிப்புக் கோருவது நபிக்கும், இறைநம்பிக்கை கொண்டோருக்கும் தகுதியானதல்ல!\" எனும் (9:113) திருக்குர்ஆன் வசனமும், \"(நபியே!) நீர் விரும்பியவர்களை நேர்வழியில் செலுத்திவிட உம்மால் முடியாது\" எனும் (28:56) திருக்குர்ஆன் வசனமும் அருளப்பட்டன.\n\nஅறிவிப்பவர்: முஸய்யப் (ரலி), நூல்கள்: புகாரி (3884), முஸ்லிம் (39)"},
{"index": "378", "header": "பாதுகாப்பான புனிதத் தலம்", "content": "\"உம்முடன் நாங்களும் இந்த நேர்வழியைப் பின்பற்றினால் எங்கள் நாட்டிலிருந்து சூறையாடப்பட்டு விடுவோம்\" என்று அவர்கள் கூறுகின்றனர். நாம் அவர்களுக்குப் பாதுகாப்புமிக்கப் புனிதத் தலத்தைத் தங்குமிடமாக  ஆக்கவில்லையா? அதனை நோக்கி எல்லா வகையான பழங்களும் நம்மிடமிருந்து உணவாகக் கொண்டு வரப்படுகின்றன. எனினும் அவர்களில் பெரும்பாலோர் அறிய மாட்டார்கள். (28:57)\n374வது குறிப்பைக் காண்க!"},
{"index": "379", "header": "'மக்கா வெற்றி' பற்றிய முன்னறிவிப்பு", "content": "(நபியே!) உம்மீது இக்குர்ஆனை விதியாக்கியவன், உம்மை (நீர்) சென்றடைய வேண்டிய இடத்திற்கு (மக்காவுக்கு) மீண்டும் கொண்டு செல்வான். (28:85)\n(28:85 வசனத்திலுள்ள) 'சென்றடைய வேண்டிய இடம்' (மஆத்) என்பது மக்காவைக் குறிக்கிறது.\n\nஅறிவிப்பவர்: இப்னு அப்பாஸ் (ரலி), நூல்கள்: புகாரி(4773), நஸாயீ குப்ரா(11322)\n\nமக்காவிலிருந்து நாடுதுறந்து வெளியேறிய நபிகள் நாயகம் (ஸல்) அவர்கள் மீண்டும் மக்காவை வெற்றி கொள்வார்கள் என இவ்வசனம் முன்னறிவிப்புச் செய்தது. அல்லாஹ் வாக்களித்தவாறே அது நிறைவேறியது."},
{"index": "380", "header": "அல்லாஹ் ஒருவனே நிலையானவன்", "content": "அவனது முகத்தைத் தவிர அனைத்துப் பொருட்களும் அழியக் கூடியதே! (28:88)\nநபி (ஸல்) அவர்கள் கூறினார்கள்: (கவிஞர்) லபீத் என்பார் கூறிய, \"அறிக! அல்லாஹ்வைத் தவிர உள்ள பொருள்கள் அனைத்துமே அழியக் கூடியவையே!\" என்னும் சொல்தான், கவிஞர் கூறியவைகளுள் மிக உண்மையான சொல்லாகும்.\n\nஅறிவிப்பவர்: அபூஹுரைரா (ரலி), நூல்கள்: புகாரி (3841), முஸ்லிம் (4542)"},
{"index": "381", "header": "பாவமான செயல்களில் பெற்றோருக்குக் கட்டுப்படக் கூடாது", "content": "தன் பெற்றோருக்கு நன்மை செய்யுமாறு மனிதனுக்கு அறிவுறுத்தியுள்ளோம். எதைப் பற்றி உனக்கு அறிவு இல்லையோ அதை எனக்கு இணையாக்குமாறு அவ்விருவரும் உன்னை வற்புறுத்தினால் நீ அவ்விருவருக்கும் கட்டுப்பட வேண்டாம். என்னிடமே நீங்கள் திரும்பி வர வேண்டியுள்ளது. நீங்கள் செய்து கொண்டிருந்தவற்றைப் பற்றி அப்போது உங்களுக்கு அறிவிப்பேன். (29:8)\nஎன் விஷயத்தில் குர்ஆனின் சில வசனங்கள் அருளப்பட்டன. (அவை வருமாறு:)\n(என் தாயார்) உம்மு சஅத், நான் எனது (இஸ்லாமிய) மார்க்கத்தை மறுக்காதவரை என்னுடன் பேச மாட்டேன்; உண்ண மாட்டேன்; பருக மாட்டேன் என்று சத்தியம் செய்து விட்டார். மேலும், அவர் \"உன் பெற்றோரிடம் நல்ல முறையில் நடந்து கொள்ளுமாறு அல்லாஹ் உன்னை அறிவுறுத்தியுள்ளான் என்று கூறுகிறாய். நான் உன் தாய். நான்தான் இவ்வாறு (மார்க்கத்தைக் கைவிடுமாறு) ஆணையிடுகிறேன். (அதற்கு நீ கட்டுப்பட வேண்டும்)\" என்று கூறினார்.\nஇவ்வாறு என் தாயார் மூன்று நாட்கள் (உண்ணாமலும் பருகாமலும்) இருந்து பசியால் மயக்கமுற்று விட்டார். அப்போது அவருடைய உமாரா என்ற ஒரு மகன் எழுந்து அவருக்குக் குடிப்பதற்குத் தண்ணீர் கொடுத்தார். அப்போது என் தாயார் எனக்கெதிராகப் பிரார்த்தித்தார். அப்போதுதான், வல்லமையும் மாட்சிமையுமிக்க அல்லாஹ் குர்ஆனில், \"மனிதனுக்கு அவனது பெற்றோர் குறித்தும் அறிவுறுத்தினோம்\" என்று தொடங்கி, \"எதைப் பற்றி உனக்கு எந்த அறிவும் இல்லையோ அதை எனக்கு இணையாக்குமாறு அவ்விருவரும் உன்னை வற்புறுத்தினால் அவர்களுக்குக் கட்டுப்பட வேண்டாம். ஆனால் இவ்வுலக வாழ்க்கையில் அவ்விருவருடனும் நல்ல முறையில் நட்புறவு கொள்!\" என்பது வரையிலான (31:14,15) வசனங்களை அருளினான்.\n\nஅறிவிப்பவர்: ஸஅத் பின் அபீ வக்காஸ் (ரலி), நூல்கள்: முஸ்லிம் (4789), திர்மிதீ (3113), அஹ்மத் (1528)"},
{"index": "382", "header": "தொழுகை, தீமைகளைத் தடுக்கும்", "content": "(நபியே!) உமக்கு அறிவிக்கப்பட்ட இவ்வேதத்தை எடுத்துரைப்பீராக! தொழுகையை நிலைநிறுத்துவீராக! தொழுகை, மானக்கேடானவற்றையும், தீமைகளையும் தடுக்கின்றது. அல்லாஹ்வை நினைவுகூர்வது மிகப் பெரியதாகும். நீங்கள் செய்பவற்றை அல்லாஹ் அறிகிறான். (29:45)\nஒருவர் நபி (ஸல்) அவர்களிடம் வந்து, \"ஒரு மனிதர் இரவில் தொழுகிறார். ஆனால் காலையில் திருடுகிறார்\" என்றார். அப்போது நபி (ஸல்) அவர்கள், அ(த்தொழுகையான)து அவர் சொன்னதை அவரை விட்டும் தடுத்துவிடும்\" என்று கூறினார்கள்.\n\nஅறிவிப்பவர்: அபூஹுரைரா (ரலி), நூல்கள்: அஹ்மத் (9402), பஸ்ஸார் (9217)"},
{"index": "383", "header": "முன்னிருந்த இஸ்ரவேலர்களுக்கு வேதம் அருளப்பட்டது என நம்புதல்", "content": "\"எங்களுக்கு இறக்கப்பட்ட (வேதத்)தையும், உங்களுக்கு இறக்கப்பட்ட (வேதத்)தையும் நம்பினோம். எங்களுடைய கடவுளும், உங்களுடைய கடவுளும் ஒருவன்தான்.  அவனுக்கே நாங்கள் கட்டுப்பட்டவர்கள்\"என்று கூறுங்கள். (29:46)\nவேதக்காரர்(களான யூதர்)கள் தவ்ராத் வேதத்தை ஹீப்ரு (எபிரேய) மொழியில் ஓதி, அதை அரபு மொழியில் இஸ்லாமியர்களுக்கு விளக்கியும் வந்தார்கள். அப்போது அல்லாஹ்வின் தூதர் (ஸல்) அவர்கள், \"(முஸ்லிம்களே!) வேதக்காரர்களை (அவர்கள் சொல்வதெல்லாம் உண்மை என) நம்பவும் வேண்டாம்; (பொய் என) மறுக்கவும் வேண்டாம். மாறாக, 'நாங்கள் அல்லாஹ்வையும் எங்களுக்கு அருளப்பட்டதையும் உங்களுக்கு அருளப்பட்டதையும் நம்புகிறோம்' எனக் கூறுங்கள்\" என்று கூறினார்கள்.\n\nஅறிவிப்பவர்: அபூஹுரைரா (ரலி), நூல்: புகாரி (7362)"},
{"index": "384", "header": "ரோமாபுரியின் வெற்றியும், முஸ்லிம்களின் மகிழ்ச்சியும்", "content": "\"பக்கத்து நாட்டில் ரோமாபுரி தோற்கடிக்கப்பட்டுவிட்டது\" என்ற (30:2-3) வசனம் தொடர்பாக இப்னு அப்பாஸ் (ரலி) அவர்கள் கூறினார்கள்:\n(ரோமர்கள்) தோற்கடிக்கப்பட்டார்கள். (பின்னர்) வெற்றியும் பெற்றார்கள். ரோமர்களைப் பாரசீகர்கள் வெற்றி கொள்ள வேண்டும் என்று இணைவைப்பவர்கள் விரும்பினார்கள். ஏனென்றால் அவர்களும், (இணைவைப்பாளர்களாகிய) இவர்களும் சிலைவணக்கம் செய்பவர்கள். ஆனால் முஸ்லிம்களோ, பாரசீகர்களை ரோமர்கள் வெற்றி கொள்ள வேண்டும் என்று விரும்பினார்கள். ஏனென்றால் அவர்கள் வேதம் கொடுக்கப்பட்டவர்களாக இருந்தார்கள். இதை அபூபக்ர் (ரலி) அவர்களிடம் கூறினார்கள். அபூபக்ர் (ரலி) அவர்கள் நபி (ஸல்) அவர்களிடம் கூறினார்கள். அப்போது நபி (ஸல்) அவர்கள் \"நிச்சயம் அவர்கள் (ரோமர்கள்) வெற்றி பெறுவார்கள்\" என்று கூறினார்கள். இதை அவர்களிடம் அபூபக்ர் (ரலி) அவர்கள் கூறினார்கள்.\n\"உங்களுக்கும் எங்களுக்கும் மத்தியில் ஒரு காலத்தை நிர்ணயுங்கள். நாங்கள் வெற்றியடைந்தால் எங்களுக்கு இவ்வாறு இவ்வாறு கிடைக்கும். நீங்கள் வெற்றியடைந்தால் உங்களுக்கு இவ்வாறு இவ்வாறு கிடைக்கும்\" என்று கூறினார்கள். கால அளவை ஐந்து ஆண்டுகள் என்று நபி (ஸல்) அவர்கள் நிர்ணயித்தார்கள். ஆனால் அவர்கள் வெற்றியடைவில்லை. இதை நபி (ஸல்) அவர்களிடம் முறையிட்டார்கள். \"நீ இதை பத்தாண்டுகளாக ஆக்கவில்லையா?\" என்று கேட்டார்கள். அதற்குப் பிறகு ரோம் வெற்றியடைந்தது. இதைத்தான் \"பக்கத்து நாட்டில் ரோமாபுரி தோற்கடிக்கப்பட்டு விட்டது. அவர்கள் அத்தோல்விக்குப் பிறகு சில ஆண்டுகளில் வெற்றியடைவார்கள். இதற்கு முன்னரும் பின்னரும் அல்லாஹ்வுக்கே அதிகாரம் உரியது. அல்லாஹ்வின் உதவியைக் கொண்டு அந்நாளில் இறைநம்பிக்கையாளர்கள் மகிழ்ச்சியடைவார்கள். அவன், தான் நாடியோருக்கு உதவுகிறான். அவன் மிகைத்தவன்; நிகரிலா அன்பாளன்\" (30:2-5) என்ற வசனம் குறிப்பிடுகிறது.\n\nஅறிவிப்பவர்: ஸயீத் பின் ஜுபைர், நூல்கள்: திர்மிதீ (3117), அஹ்மத் (2365), நஸாயீ - குப்ரா (11325), ஹாகிம் (3540)\n\nஇப்னு மஸ்வூத் (ரலி) கூறினார்கள்: \"அலிஃப். லாம். மீம். பக்கத்து நாட்டில் ரோமாபுரி தோற்கடிக்கப்பட்டு விட்டது. அவர்கள் அத்தோல்விக்குப் பிறகு சில ஆண்டுகளில் வெற்றியடைவார்கள்\" (30:1-3) என்று அல்லாஹ் கூறுகின்றான். இது முன்பே (நடந்து) முடிந்து விட்டது.\n\nஅறிவிப்பவர்: மஸ்ரூக், நூல்கள்: புகாரி (4774), முஸ்லிம் (5391)"},
{"index": "385", "header": "மண்ணால் படைக்கப்பட்ட மனித இனம்", "content": "அவன் மண்ணிலிருந்து உங்களைப் படைத்திருப்பதும், பின்னர் நீங்கள் மனித சமுதாயமாகப் பரவியிருப்பதும் அவனது சான்றுகளில் உள்ளதாகும். (30:20)\n348வது குறிப்பைக் காண்க!"},
{"index": "386", "header": "அழிந்தபின் மீண்டும் படைப்பது இறைவனுக்கு எளிதானது", "content": "அவனே படைப்பை ஆரம்பித்து, (அது அழிந்த) பின்பு மீண்டும் படைக்கிறான். இது அவனுக்கு மிக எளிதானதே! அவனுக்கே வானங்களிலும், பூமியிலும் உயர்ந்த பண்பு உரியது. அவன் மிகைத்தவன்; நுண்ணறிவாளன். (30:27)\nநபி (ஸல்) அவர்கள் கூறினார்கள்:\nஅல்லாஹ் கூறினான்: ஆதமின் மகன் என்னை நம்ப மறுக்கின்றான்; ஆனால், அவனுக்கு அது (தகுதி) இல்லை. அவன் என்னை ஏசுகின்றான்; ஆனால், அவனுக்கு அது (தகுதி) இல்லை. 'நான், (மனிதனான) அவனை முதலில் படைத்தது போன்றே மீண்டும் அவனைப் படைக்க மாட்டேன்' என்று அவன் கூறுவதே அவன் என்னை நம்ப மறுப்பதாகும். (உண்மையில், மனிதன் மரித்த பிறகு) அவனுக்கு மீண்டும் உயிர் கொடுத்து எழுப்புவதைவிட, அவனை ஆரம்பமாகப் படைத்தது சுலபமன்று. (அதையே செய்துவிட்ட எனக்கு மீண்டும் உயிர் கொடுப்பது கடினமல்ல.) 'அல்லாஹ் (தனக்குக்) குழந்தையை ஏற்படுத்திக் கொண்டான்' என்று அவன் கூறுவதே அவன் என்னை ஏசுவதாகும். ஆனால், நானோ ஏகன்; (எவரிடமும்) எந்தத் தேவையுமற்றவன்; நான் யாரையும் பெற்றவனுமல்லன்; யாருக்கும் பிறந்தவனுமல்லன். எனக்கு நிகராக யாருமில்லை.\n\nஅறிவிப்பவர்: அபூஹுரைரா (ரலி),\nநூல்கள்: புகாரி (4974), நஸாயீ (2051), அஹ்மத் (7873)"},
{"index": "387", "header": "இயற்கை மார்க்கம் இஸ்லாம்", "content": "\"ஒரு விலங்கு எப்படி முழுவளர்ச்சி பெற்ற விலங்கைப் பெற்றெடுக்கிறதோ அதைப்போல, எல்லாக் குழந்தைகளுமே இயற்கையான (மார்க்கத்)தில் தான் பிறக்கின்றன. விலங்குகள் அங்கக் குறைவுடன் பிறப்பதை நீங்கள் பார்த்திருக்கிறீர்களா? (முழுமையான விலங்கை அங்க சேதப்படுத்துவதுபோல்) பெற்றோர்கள்தாம் குழந்தைகளை (இயற்கையான மார்க்கத்தைவிட்டுத் திருப்பி) யூதர்களாகவோ கிறித்தவர்களாகவோ நெருப்பு வணங்கிகளாகவோ ஆக்கிவிடுகின்றனர்\" என நபி (ஸல்) அவர்கள் கூறினார்கள் என்று அபூஹுரைரா (ரலி) அவர்கள் அறிவிக்கிறார்கள். பிறகு அபூஹுரைரா (ரலி) அவர்கள், \"(இதுவே) அல்லாஹ்வின் இயற்கை மார்க்கமாகும். அதன்மீதே அவன் மனிதர்களைப் படைத்துள்ளான். அல்லாஹ்வின் படைப்பில் மாறுதல் இல்லை. இதுவே நேரான மார்க்கமாகும். எனினும், மனிதர்களில் பெரும்பாலோர் அறிந்து கொள்வதில்லை\" எனும் (30:30) இறைவசனத்தையும் ஓதிக் காட்டினார்கள்.\n\nஅறிவிப்பவர்: இப்னு ஷிஹாப், நூல்கள்: புகாரி (1358), முஸ்லிம் (5166)\n\nஅல்லாஹ்வின் தூதர் (ஸல்) அவர்கள் ஒருநாள் உரையாற்றியபோது பின்வருமாறு கூறினார்கள்:\nஅறிந்துகொள்ளுங்கள்: என் இறைவன் இன்றைக்கு எனக்குக் கற்றுத் தந்தவற்றிலிருந்து நீங்கள் அறியாதவற்றை உங்களுக்குக் கற்றுத் தருமாறு எனக்கு ஆணையிட்டான்.\n(இறைவன் கூறினான்:) நான் ஓர் அடியானுக்கு வெகுமதியாக வழங்கியுள்ள அனைத்துப் பொருட்களும் அவனுக்கு அனுமதிக்கப்பட்டவையே ஆகும். நான் என் அடியார்கள் அனைவரையும் (இயற்கையிலேயே) உண்மை வழி நின்றவர்களாகவே படைத்தேன். (ஆயினும்) அவர்களிடம் ஷைத்தான் வந்து, அவர்களின் இயற்கை நெறியிலிருந்து பிறழச் செய்து விட்டான். நான் அவர்களுக்கு அனுமதித்துள்ளவற்றைத் தடை செய்யப்பட்டவையாக ஆக்கி விட்டான்; நான் எனக்கு இணை கற்பிப்பதற்கு எந்தச் சான்றையும் இறக்காத நிலையில் எனக்கு இணை கற்பிக்குமாறு அவர்களுக்கு ஆணையிட்டு விட்டான்.\nஅல்லாஹ் பூமியில் வசித்துக் கொண்டிருப்போரைப் பார்த்து, அவர்களில் அரபியர், அரபியரல்லாதோர் அனைவர்மீதும் (அவர்கள் இணை கற்பித்துக் கொண்டிருந்ததால்) கடுங்கோபம் கொண்டான்; வேதக்காரர்களில் (இணைவைக்காமல்) எஞ்சியிருந்தோரைத் தவிர! மேலும் (என்னிடம்) இறைவன், \"நான் உம்மைச் சோதிப்பதற்கும் உம்மைக் கொண்டு (பிறரைச்) சோதிப்பதற்குமே உம்மை அனுப்பினேன். வெள்ளத்தில் அழிந்து போய்விடாத வேதத்தையும் உமக்கு அருளினேன். அதை உறங்கும்போதும் விழித்திருக்கும் நிலையிலும் நீர் ஓதுகின்றீர்\" என்று கூறினான்.\n\nஅறிவிப்பவர்: இயாள் பின் ஹிமார் (ரலி),\nநூல்கள்: முஸ்லிம் (5498), அஹ்மத் (16837)"},
{"index": "388", "header": "மரணித்தோரைச் செவியேற்கச் செய்ய முடியாது", "content": "(நபியே!) மரணித்தோரைச் செவியேற்கச் செய்ய உம்மால் முடியாது. (30:52)\nஇப்னு உமர் (ரலி) அவர்கள் கூறியதாவது: பத்ரின் கிணற்றருகில் நபி (ஸல்) அவர்கள் நின்று கொண்டு (உள்ளே கிடந்த இறை மறுப்பாளர்களின் சடலங்களை நோக்கி), \"உங்களுக்கு உங்களுடைய இறைவன் வாக்களித்ததை உண்மைதான் என்று கண்டு கொண்டீர்களா?\" என்று சொன்னார்கள். பிறகு, \"இவர்கள், நான் கூறுவதை இப்போது செவியேற்கிறார்கள்\" என்றும் கூறினார்கள். (\"இறந்தவர்கள் செவியேற்கிறார்கள்\" என்று நபி -ஸல்- அவர்கள் சொன்னதாக இப்னு உமர் -ரலி அவர்கள் கூறுகிறார்கள் என்ற) தகவல் ஆயிஷா (ரலி) அவர்களிடம் தெரிவிக்கப்பட்டபோது, \"நான் அவர்களுக்குச் சொல்லி வந்த (கொள்கைகள்) எல்லாம் உண்மையென்று இப்போது அவர்கள் அறிகிறார்கள்' என்றே (நபி -ஸல்) அவர்கள் கூறினார்கள்\"  என்று ஆயிஷா (ரலி) அவர்கள் சொன்னார்கள். பிறகு (தமது கருத்திற்குச் சான்றாக), \"(நபியே!) மரணித்தோரைச் செவியேற்கச் செய்ய உம்மால் முடியாது\" என்னும் (35:22) இறை வசனத்தை (இறுதிவரை) ஓதினார்கள்.\nநூல்: புகாரி (3979)"},
{"index": "389", "header": "ஞானம் நிறைந்த லுக்மான் (அலை)", "content": "லுக்மானுக்கு நாம் ஞானத்தை வழங்கினோம். (31:12)\n\"அல்லாஹ்விடம் ஒப்படைக்கப்பட்ட எந்தப் பொருளையும் அவன் பாதுகாப்பான்\" என்று லுக்மானுல் ஹகீம் (ஞானம் நிறைந்த லுக்மான்) கூறினார்கள்.\n\nஅறிவிப்பவர்: இப்னு உமர் (ரலி), நூல்கள்: அஹ்மத்(5348), நஸாயீ-குப்ரா(10273)"},
{"index": "390", "header": "இறைவனுக்கு இணைவைத்தல் மாபெரும் அநியாயம்", "content": "இணைவைத்தல் மாபெரும் அநியாயமாகும்.  (31:13)\n\"இறைநம்பிக்கை கொண்டு, தனது இறைநம்பிக்கையுடன் அநியாயத்தைக் கலந்து விடாமல் இருப்போருக்கே பாதுகாப்பு உண்டு. அவர்களே நேர்வழி அடைந்தவர்கள்\" எனும் (6:82) இறைவசனம் அருளப்பட்டபோது நபித் தோழர்கள், \"எங்களில் (தமக்குத் தாமே) அநீதியிழைத்துக் கொள்ளாதவர் எவர்தாம் இருக்கிறார்?\" என்று கேட்டார்கள். அப்போது அல்லாஹ், \"இணைவைத்தல் மாபெரும் அநியாயமாகும்\" எனும் (31:13) வசனத்தை அருளினான்.\n\nஅறிவிப்பவர்: இப்னு மஸ்வூத் (ரலி), நூல்கள்: புகாரி (32), முஸ்லிம் (197)"},
{"index": "391", "header": "பாவமான செயல்களில் பெற்றோருக்குக் கட்டுப்படக் கூடாது", "content": "மனிதனுக்கு அவனது பெற்றோர் குறித்தும் அறிவுறுத்தினோம். அவனது தாய் பலவீனத்துக்கு மேல் பலவீனப்பட்டு அவனைச் சுமந்தாள். அவனது பால்குடி மறக்கும் காலம் இரண்டு ஆண்டுகள் ஆகும். எனவே, எனக்கும், உன்னுடைய பெற்றோருக்கும் நன்றி செலுத்துவாயாக! என்னிடமே மீளுதல் இருக்கிறது. எதைப் பற்றி உனக்கு எந்த அறிவும் இல்லையோ அதை எனக்கு இணையாக்குமாறு அவ்விருவரும் உன்னை வற்புறுத்தினால் அவர்களுக்குக் கட்டுப்பட வேண்டாம். ஆனால் இவ்வுலக வாழ்க்கையில் அவ்விருவருடனும் நல்ல முறையில் நட்புறவு கொள்! என் பக்கம் திரும்பியோரின் வழியைப் பின்பற்று! பிறகு நீங்கள் என்னிடமே திரும்பி வரவேண்டியுள்ளது. நீங்கள் செய்து கொண்டிருந்ததைப் பற்றி அப்போது உங்களுக்கு அறிவிப்பேன். (31:14-15)\n381வது குறிப்பைக் காண்க!"},
{"index": "392", "header": "சப்தங்களில் மிகவும் வெறுக்கத்தக்கது", "content": "\"உனது நடையில் நடுத்தரத்தைக் கடைப்பிடிப்பாயாக! உனது சப்தத்தைத் தாழ்த்திக் கொள்வாயாக! சப்தங்களில் மிகவும் வெறுக்கத்தக்கது கழுதையின் சப்தமாகும்\" (31:19)\nநபி (ஸல்) அவர்கள் கூறினார்கள்:\nநீங்கள் சேவல்கள் கூவுகின்ற சப்தத்தைக் கேட்டால் அல்லாஹ்விடம் அவனது அருளைக் கேளுங்கள்: ஏனெனில், அவை வானவரைப் பார்த்திருக்கின்றன. (அதனால்தான் கூவுகின்றன.) கழுதை கத்தும் சப்தத்தைக் நீங்கள் கேட்டால் ஷைத்தானை விட்டும் அல்லாஹ்விடம் பாதுகாப்புக் கோருங்கள். ஏனெனில், அது ஷைத்தானைப் பார்த்திருக்கின்றது. (அதனால்தான் கத்துகின்றது.)\n\nஅறிவிப்பவர்: அபூஹுரைரா (ரலி), நூல்கள்: புகாரி (3303), முஸ்லிம் (5275)"},
{"index": "393", "header": "மறைவானவற்றின் திறவுகோல்கள் ஐந்து", "content": "அல்லாஹ்வின் தூதர் (ஸல்) அவர்கள் கூறினார்கள்:\nமறைவானவற்றின் திறவுகோல்கள் ஐந்தாகும். (ஏனெனில், அல்லாஹ் கூறுகிறான்:) அல்லாஹ்விடமே உலகம் அழியும் நேரத்தைப் பற்றிய அறிவு இருக்கிறது. அவனே மழையைப் பொழிவிக்கிறான். அவனே கருவறைகளில் உள்ளவற்றை அறிகிறான். நாளை எதைச் சம்பாதிக்கப் போகிறோம் என்பதை எவரும் அறிய மாட்டார். எந்த இடத்தில் மரணிப்போம் என்பதையும் எவரும் அறிய மாட்டார். அல்லாஹ்வே  நன்கறிந்தவன்; நுட்பமாக அறிபவன். (31:34)\nஅபூஹுரைரா (ரலி) அவர்கள் கூறியதாவது:\nஅல்லாஹ்வின் தூதர் (ஸல்) அவர்கள் ஒரு நாள் மக்கள் முன்வந்திருந்தார்கள். அப்போது ஒரு மனிதர் (வாகனமேதுமின்றி) நடந்து வந்து, \"அல்லாஹ்வின் துதரே! \"ஈமான் (இறைநம்பிக்கை) என்றால் என்ன?\" என்று கேட்டார். அவர்கள், \"ஈமான் (இறைநம்பிக்கை) என்பது, அல்லாஹ்வையும், அவனுடைய வானவர்களையும், அவனுடைய தூதர்களையும், அவனது சந்திப்பையும் நீங்கள் நம்புவதும், (மரணத்திற்குப் பின்) இறுதியாக (அனைவரும்) உயிருடன் எழுப்பப்படுவதை நம்புவதும் ஆகும்\" என்று பதிலளித்தார்கள். \"அல்லாஹ்வின் தூதரே! 'இஸ்லாம்' (அடிபணிதல்) என்றால் என்ன?\" என்று அவர் கேட்டார். நபி (ஸல்) அவர்கள், 'இஸ்லாம் என்பது அல்லாஹ்வை நீங்கள் வணங்குவதும், அவனுக்கு நீங்கள் எதையும் இணைவைக்காமலிருப்பதும், தொழுகையை நிலைநிறுத்துவதும், கடைமையான ஸக்காத்தை வழங்கி வருவதும், ரமளான் மாதத்தில் நோன்பு நோற்பதும் ஆகும்\" என்றார்கள். அம்மனிதர், \"அல்லாஹ்வின் தூதரே! 'இஹ்ஸான்' (நன்மை புரிதல்) என்றால் என்ன?\" என்று கேட்டார். நபி (ஸல்) அவர்கள், \"இஹ்ஸான் என்பது அல்லாஹ்வை நீங்கள் பார்த்துக் கொண்டிருப்பது போன்ற உணர்வுடன் வணங்குவதாகும். நீங்கள் அவனைப் பார்க்கவில்லை என்றாலும், அவன் உங்களைப் பார்க்கின்றான் (எனும் உணர்வுடன் அவனை வணங்குவதாகும்.)\" என்று பதிலளித்தார்கள். அம்மனிதர், \"அல்லாஹ்வின் தூதரே! மறுமை (நாள்) எப்போது வரும்?\" என்று கேட்க, நபி (ஸல்) அவர்கள், \"கேள்வி கேட்கப்படுபவர் (அதாவது நான்), கேட்பவரை (அதாவது, உங்களை)விட அதிகம் அறிந்தவர் அல்லர். ஆயினும், நான் உங்களுக்கு மறுமை நாளின் அடையாளங்கள் சிலவற்றை எடுத்துக் கூறுகிறேன்:\nஒரு (அடிமைப்) பெண் தன் எஜமானியைப் பெற்றெடுப்பாளாயின் அது மறுமையின் அடையாளங்களில் ஒன்றாகும். காலில் செருப்பணியாத, நிர்வாணமானவர்கள் மக்களின் தலைவர்களாக இருந்தால் அதுவும் அதன் அடையாளங்களில் ஒன்றாகும். (மறுமை நாள் எப்போது வரவிருக்கிறது எனும் அறிவானது) அல்லாஹ்வைத் தவிர வேறெவரும் அறியாத ஐந்து விஷயங்களில் அடங்கும். \"அல்லாஹ்விடமே உலகம் அழியும் நேரத்தைப் பற்றிய அறிவு இருக்கிறது. அவனே மழையைப் பொழிவிக்கிறான். அவனே கருவறைகளில் உள்ளவற்றை அறிகிறான். நாளை எதைச் சம்பாதிக்கப் போகிறோம் என்பதை எவரும் அறிய மாட்டார். எந்த இடத்தில் மரணிப்போம் என்பதையும் எவரும் அறிய மாட்டார். அல்லாஹ்வே  நன்கறிந்தவன்; நுட்பமாக அறிபவன்\" (எனும் 31:34வது வசனத்தை நபியவர்கள் ஓதினார்கள்.) பிறகு அந்த மனிதர் திரும்பிச் சென்று விட்டார். நபி (ஸல்) அவர்கள் \"அந்த மனிதரைத் திரும்ப என்னிடம் அழைத்து வாருங்கள்!\" என்று சொன்னார்கள். மக்கள் அம்மனிதரைத் திரும்ப அழைத்து வரச் சென்றார்கள். (அவரைத் தேடியும்) அவரை அவர்கள் எங்கேயும் காணவில்லை. பின்னர், நபி (ஸல்) அவர்கள் \"இ(ப்போது வந்த)வர், ஜிப்ரீல் (அலை) அவர்கள்தாம். மக்களுக்கு அவர்களின் மார்க்கத்தைக் கற்றுத் தருவதற்காக அவர் வந்திருந்தார்\" என்று கூறினார்கள்.\n\nஅறிவிப்பவர்: இப்னு உமர் (ரலி), நூல்கள்: புகாரி (4777), முஸ்லிம் (7)"},
{"index": "394", "header": "ஜும்ஆ நாளில் ஃபஜ்ரில் ஓதும் அத்தியாயங்கள்", "content": "நபி (ஸல்) அவர்கள் ஜுமுஆ நாளில் ஃபஜ்ர் தொழுகையில் அலிஃப் லாம் மீம் தன்ஸீல் அஸ்ஸஜ்தா (எனும் 32வது) அத்தியாயத்தையும் ஹல் அத்தா அலல் இன்ஸான் (எனும் 76வது) அத்தியாயத்தையும் ஓதுவார்கள்.\n\nஅறிவிப்பவர்: அபூஹுரைரா (ரலி), நூல்கள்: புகாரி (891), முஸ்லிம் (1595)"},
{"index": "395", "header": "நன்மையின் வாயில்கள்", "content": "அவர்களின் விலாப்புறங்கள் படுக்கைகளை விட்டு விலகிவிடும். அவர்கள் அச்சத்துடனும், ஆவலுடனும் தமது இறைவனைப் பிரார்த்திப்பார்கள். அவர்களுக்கு நாம் வழங்கியவற்றிலிருந்து செலவும் செய்வார்கள். (32:16)\nநான் நபி (ஸல்) அவர்களுடன் ஒரு பயணத்தில் இருந்தேன். நாங்கள் பயணித்துக் கொண்டிருந்தபோது அவர்களுக்கு மிகவும் நெருக்கத்தில் நான் இருந்தேன்.\nஅப்போது நான் \"அல்லாஹ்வின் தூதரே! என்னைச் சொர்க்கத்தில் சேர்த்து நரகத்திலிருந்து அப்புறப்படுத்தும் செயலைப்பற்றி எனக்கு கூறுங்கள்\" என்று கேட்டேன்.\nஅதற்கு நபி (ஸல்) அவர்கள், \"மிகப் பெரிய விஷயம் பற்றி என்னிடம் கேட்டு விட்டீர். அல்லாஹ் யாருக்கு எளிதாக்கி விட்டானோ அவருக்கு அது எளிதானதாகும்\"\n\"அல்லாஹ்வை நீ வணங்குவதும், அவனுக்கு எதையும் இணை வைக்காமலிருப்பதும், தொழுகையை நிலைநாட்டுவதும், ஸகாத் கொடுப்பதும், ரமளானில் நோன்பு நோற்பதும், (கஃபா) ஆலயத்தில் ஹஜ் செய்வதுமாகும்\" (இதுதான் அந்த காரியங்கள்) எனக் கூறினார்கள்.\nமேலும் தொடர்ந்து அவர்கள் \"நன்மையின் வாயில்களைப் பற்றி உனக்குக் கூறட்டுமா?\" நோன்பு கேடயமாகும். தண்ணீர் நெருப்பை அணைப்பது போல் தர்மம் தவறுகளை அழிக்கும். நள்ளிரவில் ஒருவர் தொழுவது (ஆகிய மூன்று காரியங்களே) என்று கூறினார்கள். பின்னர் \"அவர்களின் விலாப்புறங்கள் படுக்கைகளைவிட்டு விலகிவிடும். அவர்கள் அச்சத்துடனும், ஆவலுடனும் தமது இறைவனைப் பிரார்த்திப்பார்கள்\" என்ற (32:16) வசனத்தையும் ஓதினார்கள்.\nமேலும் தொடர்ந்து \"அனைத்துச் செயல்களுக்கும் தலையானதையும் அனைத்துச் செயல்களுக்கும் தூண் போன்றதையும் உயர்வானதையும் நான் உமக்குக் கூறட்டுமா?\" என்று நபி (ஸல்) கேட்டார்கள். \"அல்லாஹ்வின் தூதரே! கூறுங்கள்\" என நான் கூறினேன்.\n\"அனைத்துச் செயல்களுக்கும் தலையாயது இஸ்லாம். தூண்கள் போன்றது தொழுகை. உயர்வானது ஜிஹாத் (எனும்) அறப்போர்\" என்று நபி (ஸல்) விடையளித்தார்கள். \"இவையனைத்தையும் அழித்தொழிக்கும் ஒன்றை உமக்கு நான் கூறட்டுமா?\" என்று கேட்டார்கள். \"அல்லாஹ்வின் தூதரே! கூறுங்கள்\" என்று நான் கூறினேன்.\nஅவர்கள் தமது நாவைப் பிடித்து \"இதைப் பேணிக் கொள்\" என்றார்கள். \"அல்லாஹ்வின் தூதரே! இதன் மூலம் நாங்கள் பேசுவதற்காகவும் தண்டிக்கப்படுவோமா?\" என்று நான் கேட்டேன். அதற்கு நபி (ஸல்) அவர்கள் \"முஆதே! உன் தாய் உன்னை இழக்கட்டும். மனிதர்கள் தம் நாவால் அறுவடை செய்தவை தவிர வேறெதுவும் அவர்களை முகங்குப்புற நரகத்தில் தள்ளுமா?\" என்று கேட்டார்கள்.\n\nஅறிவிப்பவர்: முஅத் பின் ஜபல்(ரலி), நூல்கள்: திர்மிதீ(2541), நஸாயீகுப்ரா(11394)"},
{"index": "396", "header": "கற்பனைக்கு எட்டாத சொர்க்கத்தின் இன்பங்கள்", "content": "அல்லாஹ்வின் தூதர் (ஸல்) அவர்கள் கூறினார்கள்:\n\"எந்தக் கண்ணும் பார்த்திராத, எந்தக் காதும் கேட்டிராத, எந்த மனிதரின் உள்ளத்திலும் (கற்பனையிலும்) உதித்திராத இன்பங்களை என் நல்லடியார்களுக்காக நான் (சொர்க்கத்தில்) தயார்படுத்தி வைத்துள்ளேன்\" என்று அல்லாஹ் கூறுகிறான். நீங்கள் விரும்பினால், \"அவர்கள் செய்து கொண்டிருந்த (நல்ல) செயல்களுக்குக் கூலியாக, அவர்களுக்கென மறைத்து வைக்கப்பட்டிருக்கும் கண் குளிர்ச்சியை யாரும் அறிய மாட்டார்கள்\" என்னும் (32:17) இறைவசனத்தை ஓதிக் கொள்ளுங்கள்!\n\nஅறிவிப்பவர்: அபூஹுரைரா (ரலி), நூல்கள்: புகாரி (3244), முஸ்லிம் (5437)"},
{"index": "397", "header": "'குறைந்த வேதனை' என்பதன் விளக்கம்", "content": "\"அவர்கள் (மறுமையின்) மிகப் பெரிய வேதனைக்கு முன்பு (இவ்வுலகில்) குறைந்த வேதனையைச் சுவைக்குமாறு செய்வோம். இதனால் அவர்கள் (பாவத்திலிருந்து) மீளக் கூடும்\" எனும் (32:21) இறைவசனத்திலுள்ள குறைந்த வேதனை என்பது, இவ்வுலகில் நிகழ்ந்த சோதனைகள், ரோமர்கள் (தோற்கடிக்கப்பட்டு மீண்டும் அவர்கள் வெற்றி பெற்றது), இறைவனின் கடுமையான பிடி, அல்லது புகை ஆகியவையாகும்.\n\nஅறிவிப்பவர்: உபை பின் கஅப் (ரலி), நூல்: முஸ்லிம் (5394)"},
{"index": "398", "header": "நபிகளாரின் விண்ணுலகப் பயணத்தில் மூஸா நபியைச் சந்தித்தல்", "content": "அல்லாஹ்வின் தூதர் (ஸல்) அவர்கள் கூறினார்கள்:\nநான் (விண்ணுலகப் பயணத்திற்காக) அழைத்துச் செல்லப்பட்ட இரவில் இம்ரானின் புதல்வர் மூசா (அலை) அவர்களைக் கடந்து சென்றேன். மூசா (அலை) அவர்கள் (யமனியர்களான) 'ஷனூஆ' குலத்தைச் சேர்ந்த மனிதரைப் போன்று மாநிறமுடையவர்கள்; உயரமானவர்கள்; சுருள்முடியுடைவர்கள். (அப்பயணத்தில்) மர்யமின் மைந்தர் ஈசா (அலை) அவர்களையும் கண்டேன். அவர்கள் நடுத்தர உயரமும் சிவப்பும் வெண்மையும் கலந்த, மிதமான சரும அமைப்புக் கொண்டவர்களாகவும் படிந்த, தொங்கலான தலைமுடி உடையவர்களாகவும் இருந்தார்கள். மேலும், நரகத்தின் காவலரான (வானவர்) மாலிக்கும், (இறுதிக் காலத்தில் வரவிருக்கும் மகா பொய்யனான) தஜ்ஜாலும் எனக்குக் காட்டப்பட்டனர். இவையெல்லாம் அல்லாஹ் எனக்குக் காட்டிய அவனுடைய சான்றுகளில் உள்ளவை. \"நாம் மூஸாவுக்கு வேதத்தைக் கொடுத்தோம். (நபியே!) அவரைச் சந்தித்தது குறித்து நீர் சந்தேகத்தில் ஆகிவிடாதீர்!\" (32:23)\n\nஅறிவிப்பவர்: இப்னு அப்பாஸ் (ரலி), நூல்: முஸ்லிம் (267), புகாரி (3239)"},
{"index": "399", "header": "வளர்ப்புப் பிள்ளைகள், சொந்தப் பிள்ளைகள் அல்ல!", "content": "\"(வளர்ப்புப் பிள்ளைகளை) அவர்களின் (உண்மையான) தந்தையருடன் சேர்த்தே அழையுங்கள்! அதுவே அல்லாஹ்விடம் மிக நேர்மையானதாகும்\" எனும் (33:5) குர்ஆன் வசனம் அருளப்படும்வரை, நாங்கள் அல்லாஹ்வின் தூதர் (ஸல்) அவர்களால் விடுதலை செய்யப்பட்ட (அவர்களின் வளர்ப்பு மகன்) ஸைத் பின் ஹாரிஸா (ரலி) அவர்களை ஸைத் பின் முஹம்மத்' (முஹம்மதின் மகன் ஸைத்) என்றே அழைத்து வந்தோம்.\n\nஅறிவிப்பவர்: இப்னு உமர் (ரலி), நூல்கள்: புகாரி (4782), முஸ்லிம் (4808)"},
{"index": "400", "header": "உயிரை விடவும் நபியே மேலானவர்", "content": "நபி (ஸல்) அவர்கள் கூறினார்கள்:\nஎந்த ஓர் இறைநம்பிக்கையாளருக்கும், இம்மையிலும் மறுமையிலும் நானே மக்களில் மிக மேலானவன் ஆவேன். நீங்கள் விரும்பினால், \"இறைநம்பிக்கையாளர்களுக்குத் தங்களின் உயிர்களைவிட இந்த நபியே மிக்க மேலானவர்.\" எனும் (33:6) இறைவசனத்தை ஓதிக் கொள்ளுங்கள். ஒரு நம்பிக்கையாளர் (இறந்துபோய்) செல்வத்தை விட்டுச் சென்றால் அவருடைய தந்தை வழி உறவினர்கள் - அவர்கள் எவ்வகையினராயினும் சரி - அதற்கு அவர்கள் வாரிசாகட்டும்! எவர் (இறக்கும்போது) ஒரு கடனை (அடைக்காமல்) விட்டுச் செல்கின்றாரோ, அல்லது (தம்மைத் தவிர வேறு திக்கற்ற) மனைவி, மக்களை விட்டுச் செல்கின்றாரோ அவர்கள் என்னிடத்தில் வரட்டும். நானே அவர்களுக்குரிய காப்பாளன் (பொறுப்பேற்றுப் பராமரிப்பவன்) ஆவேன்.\n\nஅறிவிப்பவர்: அபூஹுரைரா (ரலி), நூல்கள்: புகாரி (4781), முஸ்லிம் (3310)"},
{"index": "401", "header": "நபியின் பிரார்த்தனையும், அகழ்ப் போரில் அல்லாஹ் செய்த அருட்கொடையும்", "content": "இறைநம்பிக்கையாளர்களே! அல்லாஹ் உங்களுக்குச் செய்த அருட்கொடையை நினைத்துப் பாருங்கள்! (எதிரிப்) படைகள் உங்களிடம் வந்தபோது அவர்களுக்கு எதிராக ஒரு காற்றையும், உங்களால் பார்க்க முடியாத படைகளையும் அனுப்பினோம். நீங்கள் செய்பவற்றை அல்லாஹ் பார்ப்பவனாக இருக்கிறான். (33:09)\nஅல்லாஹ்வின் தூதர் (ஸல்) அவர்கள் அகழ் போரின்போது இணை வைப்பவர்களுக்கு எதிராகப் பிரார்த்தித்தார்கள். அப்போது, \"இறைவா! திருக்குர்ஆனை அருள்பவனே! விரைவாகக் கணக்கு வாங்குபவனே! இறைவா! (சத்திய மார்க்கத்தை வேரறுக்கப் பல குலங்களிலிருந்தும் ஒன்று திரண்டு படையெடுத்து வந்துள்ள இந்தக்) கூட்டத்தார்களைத் தோற்கடிப்பாயாக! இறைவா! இவர்களைத் தோல்வியுறச் செய்து நடுக்கத்திற்குள்ளாக்குவாயாக!\" என்று அவர்களுக்குக் கேடு நேரப் பிரார்த்தித்தார்கள்.\n\nஅறிவிப்பவர்: அப்துல்லாஹ் பின் அபீஅவ்ஃபா (ரலி),\nநூல்கள்: புகாரி (2933), முஸ்லிம் (3584)\nஅல்லாஹ்வின் தூதர் (ஸல்) அவர்கள் (அகழ் போரில் எதிரிகள் தோல்வியுற்றுத் திரும்பியது தொடர்பாகக் குறிப்பிடும் போது) \"வணக்கத்திற்குரியவன் அல்லாஹ்வைத் தவிர வேறெவருமில்லை. அவன் தனித்தவன். தன் படையினரை அவனே கண்ணியப்படுத்தினான். தன் அடிமை(யாகிய என)க்கு அவனே உதவி புரிந்தான். (மக்கா மற்றும் அதைச் சுற்றியுள்ள பகுதிகளிலிருந்து திரண்டு வந்த எதிர்) அணியினரை அவனே தனித்து வென்றான். எனவே, அவனுக்குப் பின்னால் வேறு எதுவும் (நிலைக்கப் போவது) இல்லை\" என்று கூறினார்கள்.\n\nஅறிவிப்பவர்: அபூஹுரைரா (ரலி), நூல்கள்: புகாரி (4114), முஸ்லிம் (5270)"},
{"index": "402", "header": "அகழ்ப்போரில் முஸ்லிம்களின் நிலை", "content": "\"அந்நேரத்தில் உங்களுக்கு மேலிருந்தும், உங்களுக்குக் கீழிருந்தும் அவர்கள் உங்களிடம் வந்தனர். அப்போது (உங்கள்) கண்கள் சாய்ந்து, இதயங்கள் தொண்டைக் குழிகளை அடைந்து விட்டன. அல்லாஹ்வைப் பற்றி பல்வேறு எண்ணங்களை நீங்கள் எண்ணினீர்கள்\" என்ற (33:10) இறைவசனம் குறிப்பிடும் சம்பவம் அகழ் போர் தினத்தில் நடந்தது.\n\nஅறிவிப்பவர்: ஆயிஷா (ரலி), நூல்கள்: புகாரி (4103), முஸ்லிம் (5749)"},
{"index": "403", "header": "யஸ்ரிப் என்பது மதீனாவின் பெயர்", "content": "அவர்களில் ஒருசாரார், \"யஸ்ரிப் வாசிகளே! நீங்கள் நிலைத்து நிற்க முடியாது. எனவே திரும்பிச் செல்லுங்கள்!\" என்று கூறியதையும் நினைத்துப் பார்ப்பீராக! (33:13)\nஅல்லாஹ்வின் தூதர் (ஸல்) அவர்கள் கூறினார்கள்.\nயஸ்ரிப் என்று மக்கள் கூறக்கூடிய, எல்லா ஊர்களையும் மிகைக்கக் கூடிய ஓர் ஊருக்கு (நாடு துறந்து - ஹிஜ்ரத் செல்லுமாறு) நான் பணிக்கப்பட்டேன். அதுதான் மதீனாவாகும். இரும்பின் துருவை உலை நீக்கிவிடுவதைப் போன்று மதீனா நகரம், தீயவர்களை வெளியேற்றி விடும்.\n\nஅறிவிப்பவர்: அபூஹுரைரா (ரலி), நூல்கள்: புகாரி (1871), முஸ்லிம் (2675)"},
{"index": "404", "header": "அழகிய முன்மாதிரி அண்ணல் நபி (ஸல்) அவர்கள்", "content": "அல்லாஹ்வையும், மறுமை நாளையும் நம்பிக்கை கொண்டு, அல்லாஹ்வை நன்கு நினைவுகூரும் உங்களுக்கு அல்லாஹ்வின் தூதரிடம் அழகிய முன்மாதிரி இருக்கிறது. (33:21)\n'வருகின்ற எல்லா நாட்களிலும் நோன்பு நோற்பேன்' என ஒருவர் நேர்ந்திருக்க, எதேச்சையாக அது ஹஜ்ஜுப் பெருநாளாகவோ அல்லது நோன்புப் பெருநாளாகவோ அமைந்து விட்டால் (என்ன செய்வது?) என்று இப்னு உமர் (ரலி) அவர்களிடம் கேட்கப்பட்டது. அதற்கு அவர்கள், \"உங்களுக்கு அல்லாஹ்வின் தூதரிடம் அழகிய முன்மாதிரி இருக்கிறது\" (33:21) என்று கூறிவிட்டு, \"நபி (ஸல்) அவர்கள் ஹஜ்ஜுப் பெருநாளன்றும், நோன்புப் பெருநாளன்றும் நோன்பு நோற்பவர்களாக இருக்கவுமில்லை; இரு பெருநாட்களில் நோன்பு நோற்பதை (அனுமதிக்கப்பட்டதாக) அவர்கள் கருதவுமில்லை\" என்று பதிலளித்தார்கள்.\n\nஅறிவிப்பவர்: ஹகீம் பின் அபீஹுர்ரா, நூல்கள்: புகாரி (6705), முஸ்லிம் (2097)"},
{"index": "405", "header": "அல்லாஹ்விடம் அளித்த வாக்குறுதியை உண்மைப்படுத்திய மனிதர்களும் இறைநம்பிக்கையாளர்களில் உள்ளனர். அவர்களில் தமது இலட்சியத்தை நிறைவேற்றியோரும் உள்ளனர். அவர்களில் (அதற்காகக்) காத்திருப்பவர்களும் உள்ளனர்.  அவர்கள் சிறிதும் (தமது நிலையை) மாற்றிக் கொள்ளவில்லை.  (33:23)", "content": "என் தந்தையின் சகோதரர் அனஸ் பின் நள்ர் (ரலி) அவர்கள் பத்ருப் போரில் கலந்து கொள்ளாமல் எங்கோ சென்று விட்டார். அவர் (திரும்பி வந்தவுடன்) \"அல்லாஹ்வின் தூதரே! இணை வைப்பவர்களுக்கு எதிராகத் தாங்கள் நடத்திய முதல் போரில் நான் கலந்து கொள்ளவில்லை; இணைவைப்பவர்களுக்கு எதிரான போரில் அல்லாஹ் என்னைப் பங்குபெற வைத்திருந்தால் நான் செய்வதை (வீரமாகப் போரிடுவதை) அவன் நிச்சயம் பார்த்திருப்பான். பின்பு உஹுதுப் போரின் போது முஸ்லிம்கள் தோல்வியுற்ற நேரத்தில் அவர், \"இறைவா! என் தோழர்கள் செய்த (பின்வாங்கிச் சென்ற) செயலுக்காக உன்னிடம் நான் மன்னிப்புக் கோருகிறேன். இணைவைப்பவர்கள் செய்த (நபியவர்களுக்கெதிரான) இந்தப் போருக்கும் எனக்கும் தொடர்பில்லை என்று அறிவிக்கிறேன்\" என்று கூறிவிட்டு, பிறகு (போர்க் களத்தில்) முன்னேறிச் சென்றார். சஅத் பின் முஆத் (ரலி) அவர்கள் அவருக்கெதிரில் வரக் (கண்டு), \"சஅத் பின் முஆத் அவர்களே! நான் சொர்க்கத்தையே விரும்புகிறேன். என் தந்தை நள்ருடைய இறைவன்மீது சத்தியமாக! நான் சொர்க்கத்தின் வாடையை உஹுது மலையிலிருந்து பெறுகிறேன்\" என்று கூறினார். சஅத் (ரலி) அவர்கள் இதை நபி (ஸல்) அவர்களிடம் கூறிவிட்டு, \"அவர் செய்த (வீராவேசமான) போரை வர்ணிக்க என்னால் முடியவில்லை, அல்லாஹ்வின் தூதரே!\" என்று கூறினார். நாங்கள் அவர் உடலில் வாளால் வெட்டப்பட்டும், ஈட்டியால் குத்தப்பட்டும், அம்பால் துளைக்கப்பட்டும் இருந்த எண்பதுக்கும் மேற்பட்ட காயங்களைக் கண்டோம். மேலும், இணைவைப்பவர்கள் அவரது உடல் உறுப்புகளைச் சிதைத்து விட்டிருந்த நிலையில் அவர் கொல்லப்பட்டிருக்கக் கண்டோம். அவருடைய சகோதரியைத் தவிர வேறெவரும் அவரை (இன்னாரென்று) அறிந்து கொள்ள முடியவில்லை; அவரது சகோதரி கூட அவரது விரல்(நுனி)களை வைத்துத் தான் அவரை அடையாளம் காண முடிந்தது.\n\"அல்லாஹ்விடம் அளித்த வாக்குறுதியை உண்மைப்படுத்திய மனிதர்களும் இறைநம்பிக்கையாளர்களில் உள்ளனர்\" என்கிற (33:23) இறைவசனம் இவர் விஷயத்திலும், இவரைப் போன்ற மற்ற உயிர்த் தியாகிகள் விஷயத்திலும் தான் அருளப்பட்டது என்றே நாங்கள் கருதி வந்தோம்.\nநூல்கள்: புகாரி (2805), முஸ்லிம் (3861)"},
{"index": "406", "header": "மறுமை வாழ்வைத் தேர்வு செய்த நபியின் மனைவியர்", "content": "நபியே! உமது மனைவியரிடம், \"நீங்கள் இவ்வுலக வாழ்வையும், அதன் பகட்டையும் விரும்புவோராக இருந்தால், வாருங்கள்! உங்களுக்கு நான் வாழ்க்கை வசதிகளை அளித்து, அழகிய முறையில் உங்களை மணவிலக்குச் செய்துவிடுகிறேன். நீங்கள் அல்லாஹ்வையும், அவனது தூதரையும். மறுமை வீட்டையும் விரும்புவோராக இருந்தால், உங்களில் நன்மை செய்வோருக்கு அல்லாஹ் மகத்தான கூலியை தயார்படுத்தியுள்ளான்\" என்று கூறுவீராக! (33:28-29)\nஅல்லாஹ்வின் தூதர் (ஸல்) அவர்களின மனைவியருக்கு (அவர்கள் விரும்பினால் தம்முடன் சேர்ந்து வாழலாம்; அல்லது பிரிந்துவிடலாம் என) உரிமை அளித்திடுமாறு தன் தூதருக்கு அல்லாஹ் ஆணையிட்டபோது, நபி (ஸல்) அவர்கள் என்னிடம் வந்தார்கள். என்னிடம்தான் முதன்முதலாக விஷயத்தைச் சொன்னார்கள்: \"(ஆயிஷாவே)! நான் உனக்கு ஒரு விஷயத்தைச் சொல்கிறேன். (என்று அதைச் சொல்லிவிட்டு,) நீ உன் பெற்றோரிடம் அனுமதி கேட்டுக்கொள்ளும் வரை அவசரப்பட வேண்டாம்\" என்று சொன்னார்கள். என்னுடைய பெற்றோர் நபி (ஸல்) அவர்களைப் பிரிந்துவிடும்படி எனக்கு ஆணையிடப் போவதில்லை என்று நபி (ஸல்) அவர்களுக்குத் தெரிந்திருந்தது. பிறகு அவர்கள், \"நபியே! உமது மனைவியரிடம், \"நீங்கள் இவ்வுலக வாழ்வையும், அதன் பகட்டையும் விரும்புவோராக இருந்தால்...\" என்று தொடங்கும் (33:28, 29) இரு வசனங்களை முழுமையாகச் சொன்னார்கள். அப்போது நான், \"இது தொடர்பாக என் பெற்றோரிடம் நான் என்ன அனுமதி கேட்பது? நான் அல்லாஹ்வையும் அவனுடைய தூதரையும் மறுமை வீட்டையுமே விரும்புகிறேன்\" என்று நபியவர்களிடம் சொன்னேன்.\n\nஅறிவிப்பவர்: ஆயிஷா (ரலி), நூல்கள்: புகாரி (4785), முஸ்லிம் (293)\n\nஅபூபக்ர் (ரலி) அவர்கள் அல்லாஹ்வின் தூதர் (ஸல்) அவர்களிடம் (அவர்களின் வீட்டுக்கு) வந்து, உள்ளே வர அனுமதி கேட்டார்கள். அப்போது மக்கள் பலர், தங்களில் எவருக்கும் உள்ளே செல்ல அனுமதி கிடைக்காமல் அல்லாஹ்வின் தூதர் (ஸல்) அவர்களின் வீட்டு வாசலிலேயே அமர்ந்திருப்பதைக் கண்டார்கள். அனுமதி கிடைத்ததும் அபூபக்ர் (ரலி) அவர்கள் உள்ளே நுழைந்தார்கள். பிறகு உமர் (ரலி) அவர்கள் வந்து உள்ளே நுழைய அனுமதி கேட்டார்கள். அவர்களுக்கும் அனுமதி கிடைத்தது. (அவர்களும் உள்ளே நுழைந்தார்கள்.) அப்போது அல்லாஹ்வின் தூதர் (ஸல்) அவர்கள் தம்மைச் சுற்றிலும் தம் மனைவியர் இருக்க, பேச முடியாத அளவிற்குத் துக்கம் மேலிட்டவர்களாக மௌனமாக அமர்ந்திருப்பதைக் கண்டார்கள்.\nஅப்போது அபூபக்ர் (ரலி) அவர்கள் \"நபி (ஸல்) அவர்களைச் சிரிக்க வைக்க எதையேனும் நான் சொல்லப் போகிறேன்\" என்று (மனதிற்குள்) சொல்லிக்கொண்டு, \"அல்லாஹ்வின் தூதரே! என் மனைவி (ஹபீபா) பின்த் காரிஜா என்னிடத்தில் குடும்பச் செலவுத் தொகையை (உயர்த்தித் தருமாறு) கேட்க, நான் அவரை நோக்கி எழுந்து அவரது கழுத்தில் அடித்து விட்டேன் என்றால், நீங்கள் என்ன சொல்வீர்கள்?\" என்று கேட்டார்கள். (இதைக் கேட்டு) அல்லாஹ்வின் தூதர் (ஸல்) அவர்கள் சிரித்தார்கள். \"இதோ நீங்கள் காண்கிறீர்களே இவர்களும் என்னிடம் செலவுத் தொகையை (உயர்த்தித் தருமாறு) கோரியே என்னைச் சுற்றிக் குழுமியுள்ளனர்\" என்று கூறினார்கள். உடனே அபூபக்ர் (ரலி) அவர்கள் (தம் மகள்) ஆயிஷா (ரலி) அவர்களை நோக்கி, அவர்களின் கழுத்தில் அடிக்க எழுந்தார்கள். அடுத்து உமர் (ரலி) அவர்கள் (தம் மகள்) ஹஃப்ஸாவை நோக்கி, அவர்களின் கழுத்தில் அடிப்பதற்காக எழுந்தார்கள். \"அல்லாஹ்வின் தூதர் (ஸல்) அவர்களிடம் இல்லாததை நீங்கள் கேட்கிறீர்களா?\" என்று அவர்களிருவருமே கூறினர். அதற்கு அல்லாஹ்வின் தூதர் (ஸல்) அவர்களின் துணைவியர், \"அல்லாஹ்வின்மீது ஆணையாக! அல்லாஹ்வின் தூதர் (ஸல்) அவர்களிடம் இல்லாத எதையும் ஒருபோதும் கேட்க மாட்டோம்\" என்று கூறினர்.\nபின்னர் அல்லாஹ்வின் தூதர் (ஸல்) அவர்கள் ஒரு மாதம் அல்லது இருபத்தொன்பது நாட்கள் தம் துணைவியரிடமிருந்து விலகியிருந்தார்கள். பிறகு \"நீங்கள் இவ்வுலக வாழ்வையும், அதன் பகட்டையும் விரும்புவோராக இருந்தால்\" என்று தொடங்கி, \"நீங்கள் அல்லாஹ்வையும், அவனது தூதரையும். மறுமை வீட்டையும் விரும்புவோராக இருந்தால், உங்களில் நன்மை செய்வோருக்கு அல்லாஹ் மகத்தான கூலியை தயார்படுத்தியுள்ளான் என்று கூறுவீராக!\" என்று முடியும் (33:28-29) இந்த வசனங்கள் அவர்களுக்கு அருளப்பட்டன.\nஇதையடுத்து அல்லாஹ்வின் தூதர் (ஸல்) அவர்கள் ஆரம்பமாக ஆயிஷா (ரலி) அவர்களிடம் சென்று, \"ஆயிஷா! நான் உன்னிடம் ஒரு விஷயத்தை முன்வைக்க விரும்புகிறேன். அது தொடர்பாக நீ உன் பெற்றோரிடம் ஆலோசனை கேட்காதவரை அவசரப்பட்டு (எந்த முடிவுக்கும் வந்து)விடக் கூடாது என விரும்புகிறேன்\" என்று கூறினார்கள்.\nஅதற்கு ஆயிஷா (ரலி) அவர்கள், \"அது என்ன, அல்லாஹ்வின் தூதரே?\" என்று கேட்டார்கள். அப்போது அல்லாஹ்வின் தூதர் (ஸல்) அவர்கள் இந்த (33:28) வசனத்தை ஓதிக் காட்டினார்கள். ஆயிஷா (ரலி) அவர்கள், \"அல்லாஹ்வின் தூதரே! உங்கள் (உறவைத் துண்டிக்கும்) விஷயத்திலா நான் என் பெற்றோரிடம் ஆலோசனை கேட்க வேண்டும்? இல்லை! நான் அல்லாஹ்வையும், அவன் தூதரையும், மறு உலகத்தையுமே தேர்ந்தெடுக்கிறேன்\" என்று சொல்லிவிட்டு, \"நான் கூறியதைத் தாங்கள் மற்ற மனைவியரில் எவரிடமும் தெரிவிக்க வேண்டாமென உங்களைக் கேட்டுக் கொள்கிறேன்\" என்றார்கள். அதற்கு அல்லாஹ்வின் தூதர் (ஸல்) அவர்கள், \"அவர்களில் எவரேனும் என்னிடம் (நீ சொன்னதைப் பற்றிக்) கேட்டால் நான் அவர்களிடம் அதைத் தெரிவிக்காமல் இருக்க மாட்டேன். அல்லாஹ் என்னைக் கடினமான போக்கு உள்ளவனாகவோ, எவரையும் வழிதவறச் செய்பவனாகவோ அனுப்பவில்லை. மாறாக, (இறை நெறியை) எளிதாக்கிச் சொல்லும் ஆசானாகவே என்னை அனுப்பியுள்ளான்\" என்றார்கள்.\n\nஅறிவிப்பவர்: ஜாபிர் (ரலி), நூல்: முஸ்லிம் (2946)"},
{"index": "407", "header": "நபியின் வீட்டார் (அஹ்லுல் பைத்) என்போர் யார்?", "content": "(நபியின்) வீட்டாரே! உங்களை விட்டும் அசுத்தத்தைப் போக்கி, உங்களை முற்றிலும் தூய்மைப்படுத்துவதற்கே அல்லாஹ் விரும்புகிறான். (33:33)\nநபி (ஸல்) அவர்களின் மனைவியரைப் பற்றிப் பேசும் இவ்வசனத்தின்படி நபியின் மனைவியர் அனைவரும் அஹ்லுல் பைத் எனும் நபியின் குடும்பத்தைச் சார்ந்தவர்களாவர்.\nமேலும் நபியின் குடும்பத்தைச் சார்ந்தவர்கள் யார்? யார்? என்பதைப் பின்வரும் ஹதீஸ்களிலிருந்து அறிந்து கொள்ளலாம்.\nஒருநாள் காலையில் நபி (ஸல்) அவர்கள் ஒட்டகச் சேணத்தின் உருவம் பொறிக்கப்பட்ட கறுப்பு நிற கம்பளிப் போர்வை அணிந்து கொண்டு புறப்பட்டார்கள். அப்போது (அவர்களுடைய பேரர்) ஹசன் பின் அலீ (ரலி) அவர்கள் வந்தார்கள். உடனே நபி (ஸல்) அவர்கள் ஹசன் (ரலி) அவர்களை (தமது போர்வைக்குள்) நுழைத்துக்கொண்டார்கள்; பிறகு ஹுசைன் (ரலி) அவர்கள் வந்தபோது அவர்களும் (போர்வைக்குள்) நபி (ஸல்) அவர்களுடன் நுழைந்துகொண்டார்கள்; பிறகு (மகள்) ஃபாத்திமா (ரலி) அவர்கள் வந்தபோது, அவர்களையும் (போர்வைக்குள்) நுழைத்துக்கொண்டார்கள். பிறகு (மருமகனும் தமது வீட்டில் வளர்ந்தவருமான) அலீ (ரலி) அவர்கள் வந்தபோது அவர்களையும் போர்வைக்குள் நுழைத்துக்கொண்டார்கள்.\nபிறகு, \"(நபியின்) வீட்டாரே! உங்களை விட்டும் அசுத்தத்தைப் போக்கி, உங்களை முற்றிலும் தூய்மைப்படுத்துவதற்கே அல்லாஹ் விரும்புகிறான்\" (33:33) எனும் இறைவசனத்தை ஓதிக் காட்டினார்கள்.\n\nஅறிவிப்பவர்: ஆயிஷா (ரலி), நூல்: முஸ்லிம் (4807)\n\nஒருநாள் அல்லாஹ்வின் தூதர் (ஸல்) அவர்கள் மக்காவுக்கும் மதீனாவுக்கும் இடையிலுள்ள 'கும்மு' எனும் நீர்நிலையருகே எங்களிடையே நின்று உரையாற்றிக் கொண்டிருந்தார்கள். அப்போது அவர்கள் அல்லாஹ்வைப் போற்றிப் புகழ்ந்து, (இறைவனையும் இறுதி நாளையும்) நினைவூட்டி அறிவுரை கூறினார்கள். பிறகு, \"இறைவாழ்த்துக்குப் பின்! மக்களே! கவனியுங்கள். நானும் ஒரு மனிதனே. (என் உயிரைக் கைப்பற்றும்) என் இறைவனின் தூதர் வரும் காலம் நெருங்கி விட்டது. அவரது அழைப்பை நான் ஏற்றுக் கொள்வேன். நான் உங்களிடையே கனமான இரண்டு பொருட்களை விட்டுச் செல்கிறேன். அவற்றில் ஒன்று அல்லாஹ்வின் வேதமாகும். அதில் நல்வழியும் பேரொளியும் உள்ளது. ஆகவே, அல்லாஹ்வின் வேதத்தை ஏற்று அதைப் பலமாகப் பற்றிக் கொள்ளுங்கள்\" என்று கூறி, அல்லாஹ்வின் வேதத்தின்படி வாழுமாறு தூண்டினார்கள்; அதில் ஆர்வமும் ஊட்டினார்கள். பிறகு, \"(மற்றொன்று) என் குடும்பத்தார் ஆவர். என் குடும்பத்தார் விஷயத்தில் (அவர்களின் உரிமைகளையும் கண்ணியத்தையும் பேணுமாறு) உங்களுக்கு நான் அல்லாஹ்வின் பெயரால் நினைவூட்டுகிறேன். என் குடும்பத்தார் விஷயத்தில் உங்களுக்கு நான் அல்லாஹ்வின் பெயரால் நினைவூட்டுகிறேன். என் குடும்பத்தார் விஷயத்தில் உங்களுக்கு நான் அல்லாஹ்வின் பெயரால் நினைவூட்டுகிறேன்\" என்று (மூன்று முறை) கூறினார்கள். அப்போது ஸைத் பின் அர்கம் (ரலி) அவர்களிடம் ஹுஸைன் பின் சப்ரா (ரஹ்) அவர்கள், \"ஸைதே! அல்லாஹ்வின் தூதர் (ஸல்) அவர்களுடைய குடும்பத்தார் யார்? நபியவர்களின் மனைவியர் அவர்களின் குடும்பத்தைச் சேர்ந்தவர்கள் இல்லையா?\" என்று கேட்டார்கள்.அதற்கு ஸைத் பின் அர்கம் (ரலி) அவர்கள், \"நபியவர்களின் மனைவியரும் அவர்களின் குடும்பத்தாரில் அடங்குவர். ஆயினும், நபியவர்களுக்குப்பின் யாருக்குத் தர்மம் கொடுப்பது தடை செய்யப்பட்டுள்ளதோ அவர்களே அவர்களுடைய குடும்பத்தார் ஆவர்\" என்று கூறினார்கள். அதற்கு ஹுஸைன் பின் சப்ரா (ரஹ்) அவர்கள் \"அவர்கள் யார்?\" என்று கேட்டார்கள். அதற்கு ஸைத் (ரலி) அவர்கள், \"அலீ பின் அபீதாலிப் (ரலி) அவர்களின் குடும்பத்தாரும், அகீல் பின் அபீதாலிப் (ரலி) அவர்களின் குடும்பத்தாரும், ஜஅஃபர் பின் அபீதாலிப் (ரலி) அவர்களின் குடும்பத்தாரும், அப்பாஸ் பின் அப்தில் முத்தலிப் (ரலி) அவர்களின் குடும்பத்தாருமே (நபியவர்களின் குடும்பத்தார் ஆவர்)\" என்று பதிலளித்தார்கள். ஹுஸைன் பின் சப்ரா (ரஹ்) அவர்கள், \"தர்மம் பெறுவது இவர்கள் அனைவருக்கும் தடை செய்யப்பட்டுள்ளதா?\" என்று கேட்டார்கள். அதற்கு ஸைத் பின் அர்கம் (ரலி) அவர்கள், \"ஆம்\" என்று பதிலளித்தார்கள்.\n\nஅறிவிப்பவர்: ஸைத் (ரலி) நூல்: முஸ்லிம் (4782)\n\nஹசன் பின் அலீ (ரலி) அவர்கள், தர்மமாக வந்த பேரீச்சம் பழங்களில் ஒன்றை எடுத்து வாயில் போட்டார். இதைக் கண்ட அல்லாஹ்வின் தூதர் (ஸல்) அவர்கள் \"சீ...சீ... கீழே போடு; நாம் தர்மப் பொருளைச் சாப்பிடக் கூடாது என்பது உனக்குத் தெரியாதா?\" என்றார்கள்.\nமற்றொரு அறிவிப்பில்: \"நமக்கு தர்மப் பொருட்கள் அனுமதிக்கப்படவில்லை என்பது உனக்குத் தெரியாதா?\" என்று அல்லாஹ்வின் தூதர் (ஸல்) அவர்கள் கூறியதாக இடம்பெற்றுள்ளது.\n\nஅறிவிப்பவர்:\n\nஅறிவிப்பவர்: அபூ ஹுரைரா (ரலி), நூல்: முஸ்லிம் (1939)"},
{"index": "408", "header": "நல்லடியார்களான ஆண்களுக்கும், பெண்களுக்கும் இறைவனின் நற்கூலி", "content": "முஸ்லிம் ஆண்களும் பெண்களும், இறைநம்பிக்கை கொண்ட ஆண்களும் பெண்களும், கட்டுப்பட்டு நடக்கும் ஆண்களும் பெண்களும், உண்மை பேசும் ஆண்களும் பெண்களும், பொறுமைமிக்க ஆண்களும் பெண்களும், பணிவைப் பேணும் ஆண்களும் பெண்களும், தர்மம் செய்யும் ஆண்களும் பெண்களும், நோன்பு நோற்கும் ஆண்களும் பெண்களும், தமது கற்புநெறியைப் பேணும் ஆண்களும் பெண்களும், அல்லாஹ்வை அதிகளவு நினைவுகூரும் ஆண்களும் பெண்களும் ஆகிய இவர்களுக்கு அல்லாஹ் மன்னிப்பையும், மாபெரும் கூலியையும் தயார்படுத்தியுள்ளான். (33:35)\n\"நான் அனைத்து விசயங்களும் ஆண்களுக்கே உரியனவாகவே காண்கிறேன். பெண்களுக்கென்று குறிப்பிடப்பட்ட எந்த ஒன்றையும் காணவில்லையே!\" என்று உம்மு உமாரா (ரலி) அவர்கள் நபிகளாரிடம் கேட்டபோது \"முஸ்லிம் ஆண்களும் பெண்களும், இறைநம்பிக்கை கொண்ட ஆண்களும் பெண்களும்ஞ்.\" என்ற (33:35) வசனம் இறங்கியது.\n\nஅறிவிப்பவர்: இக்ரிமா, நூல்கள்: திர்மிதீ (3135), தப்ரானீ - கபீர் (20576)\n\nஅல்லாஹ்வின் தூதர் (ஸல்) அவர்கள் மக்கா செல்லும் சாலையில் பயணம் மேற்கொண்டபோது 'ஜும்தான்' எனப்படும் மலையொன்றைக் கடந்து சென்றார்கள். அப்போது, \"செல்லுங்கள்: இது 'ஜும்தான்' மலை ஆகும். தனித்து விட்டவர்கள் வெற்றி பெற்றனர்\" என்று சொன்னார்கள்.\nமக்கள், \"தனித்து விட்டவர்கள் என்போர் யார், அல்லாஹ்வின் தூதரே?\" என்று கேட்டார்கள். அதற்கு அல்லாஹ்வின் தூதர் (ஸல்) அவர்கள், \"அல்லாஹ்வை அதிகளவு நினைவுகூரும் ஆண்களும் பெண்களும் ஆவர்\" என்று பதிலளித்தார்கள்.\n\nஅறிவிப்பவர்: அபூஹுரைரா (ரலி), நூல்கள்: முஸ்லிம் (5197), அஹ்மத் (8964)"},
{"index": "409", "header": "இறைவனால் திருமணம் செய்து வைக்கப்பட்ட அன்னை ஸைனப் (ரலி)", "content": "(நபியே!) அல்லாஹ் யாருக்கு அருள் புரிந்து, நீரும் அவருக்கு நன்மை செய்தீரோ அவரிடம், \"உன் மனைவியை (மணவிலக்குச் செய்யாமல்) உன்னிடமே வைத்துக் கொள்! அல்லாஹ்வை அஞ்சிக் கொள்\" என்று நீர் கூறியதை நினைத்துப் பார்ப்பீராக! அல்லாஹ் வெளிப்படுத்த இருப்பதை உமது உள்ளத்தில் மறைத்துக் கொண்டீர். நீர் மனிதர்களுக்கு அஞ்சுகிறீர்! நீர் அஞ்சுவதற்குத் தகுதி மிக்கவன் அல்லாஹ்தான். ஸைத் என்பவர், (மணவிலக்குச்  செய்யும்) நோக்கத்தை அவளிடம் நிறைவேற்றிக் கொண்டபோது,  அப்பெண்ணை உமக்குத் திருமணம் செய்து வைத்தோம். ஏனெனில், வளர்ப்பு மகன்கள் அவர்களின்­ மனைவியரிடம் (மணவிலக்குச் செய்யும்) நோக்கத்தை நிறைவேற்றிக் கொண்டு விட்டால், அப்பெண்கள் விஷயத்தில் (மணமுடித்துக் கொள்ள) இறைநம்பிக்கையாளர்களுக்கு எவ்விதத் தடையும் இருக்கக் கூடாது என்பதற்காகவே (இதைச் செய்தோம்.) அல்லாஹ்வின் கட்டளை நடைபெற்றே தீரும். (33:37)\nஸைத் பின் ஹாரிஸா (ரலி) அவர்கள் தம் மனைவியின் போக்கு குறித்து நபி (ஸல்) அவர்களிடம் முறையிட வந்தார்கள். நபி (ஸல்) அவர்கள், \"உன் மனைவியை (மணவிலக்குச் செய்யாமல்) உன்னிடமே வைத்துக்கொள்! அல்லாஹ்வைப் பயந்து கொள்\" என்று கூறலானார்கள். நபி (ஸல்) அவர்கள் (தம் வாழ்நாளில் குர்ஆன் வசனங்களில்) எதையேனும் மறைப்பவர்களாக இருந்திருந்தால் (33:37வது வசனமான) இதைத்தான் மறைத்திருப்பார்கள். இதன் காரணத்தால் ஸைனப் (ரலி) அவர்கள் நபி (ஸல்) அவர்களின் மற்ற மனைவியர் முன்பாக (தமக்குத் தனிச் சிறப்பு இருப்பதாகப்) பெருமை பாராட்டிக் கொள்வார்கள். \"உங்களை நபி (ஸல்) அவர்களுக்கு உங்கள் வீட்டார் மணமுடித்துத் தந்தார்கள். என்னையோ உயர்ந்தவனான அல்லாஹ்வே ஏழு வானங்களுக்கு மேலிருந்து நபி (ஸல்) அவர்களுக்குன மணமுடித்துக் கொடுத்தான்\" என்று சொல்வார்கள்.\n\nஅறிவிப்பவர்: அனஸ் (ரலி), நூல்கள்: புகாரி (7420), முஸ்லிம் (287)\n\n(நபியே!) அல்லாஹ் வெளிப்படுத்த இருப்பதை உமது உள்ளத்தில் மறைத்துக் கொண்டீர்.... எனும் இந்த (33:37) வசனம் நபி (ஸல்) அவர்களின் அத்தை மகளான ஸைனப் பின்த் ஜஹ்ஷ் (ரலி) மற்றும் நபி (ஸல்) அவர்களின் வளர்ப்பு மகனான ஸைத் பின் ஹாரிஸா (ரலி) ஆகியோர் பொருட்டு அருளப்பட்டது.\n\nஅறிவிப்பவர்: அனஸ் (ரலி), நூல்கள்: புகாரி (4787), திர்மிதீ (3136)\n\n\"(வளர்ப்புப் பிள்ளைகளை) அவர்களின் (உண்மையான) தந்தையருடன் சேர்த்தே அழையுங்கள்! அதுவே அல்லாஹ்விடம் மிக நேர்மையானதாகும்\" எனும் (33:5) குர்ஆன் வசனம் அருளப்படும்வரை, நாங்கள் அல்லாஹ்வின் தூதர் (ஸல்) அவர்களால் விடுதலை செய்யப்பட்ட (அவர்களின் வளர்ப்பு மகன்) ஸைத் பின் ஹாரிஸா (ரலி) அவர்களை ஸைத் பின் முஹம்மத்' (முஹம்மதின் மகன் ஸைத்) என்றே அழைத்து வந்தோம்.\n\nஅறிவிப்பவர்: இப்னு உமர் (ரலி), நூல்கள்: புகாரி (4782), முஸ்லிம் (4808)"},
{"index": "410", "header": "முஹம்மத் (ஸல்) அவர்களுக்குப் பிறகு வேறு நபி இல்லை", "content": "உங்களிலுள்ள ஆண்கள் எவருக்கும் முஹம்மது தந்தையாக இருக்கவில்லை. எனினும், அவர் அல்லாஹ்வுடைய தூதராகவும், நபிமார்களுக்கு முத்திரையாகவும் இருக்கிறார். ஒவ்வொரு பொருளையும் அல்லாஹ் நன்கறிந்தவனாக இருக்கிறான். (33:40)\nஅல்லாஹ்வின் தூதர் (ஸல்) அவர்கள் கூறினார்கள்:\nஎனது நிலையும், எனக்கு முன்பிருந்த இறைத் தூதர்களின் நிலையும் ஒரு வீட்டைக் கட்டி அதை அழகாக அலங்கரித்து, ஒரு மூலையில் ஒரு செங்கல் அளவிற்குள்ள இடத்தை மட்டும் விட்டு விட்ட ஒரு மனிதரின் நிலை போன்றதாகும். மக்கள் அதைச் சுற்றிப் பார்த்து விட்டு வியப்புற்று, \"இந்தச் செங்கல் (இங்கே) வைக்கப்பட்டிருக்கக் கூடாதா?\" என்று கேட்கலானார்கள். நான்தான் அந்தச் செங்கல். மேலும், நான்தான் இறைத் தூதர்களில் இறுதியானவன்.\n\nஅறிவிப்பவர்: அபூஹுரைரா (ரலி), நூல்கள்: புகாரி (3535), முஸ்லிம் (4594)\n\nநபி (ஸல்) அவர்கள் கூறினார்கள்: என்னுடைய சமுதாயத்தில் முப்பது பொய்யர்கள் தோன்றுவார்கள். ஒவ்வொருவரும் தம்மை நபி என்று வாதிடுவார்கள். நான்தான் நபிமார்களில் முத்திரையானவன். எனக்குப் பிறகு எந்த நபியும் கிடையாது.\n\nஅறிவிப்பவர்: ஸவ்பான் (ரலி) நூல்: திர்மிதி (2145)\n\nஅல்லாஹ்வின் தூதர் (ஸல்) அவர்கள் கூறினார்கள்: நான் மற்ற இறைத் தூதர்களைவிடவும் ஆறு விஷயங்களில் சிறப்பிக்கப்பட்டுள்ளேன்: 1. நான் ஒருங்கிணைந்த (பொருள்களைக் குறிக்கும்) சொற்கள் வழங்கப் பெற்றுள்ளேன். 2. (எதிரிகளின் உள்ளத்தில் என்னைப் பற்றிய (மதிப்பும்) அச்ச(மு)ம் ஊட்டப்பட்டு எனக்கு வெற்றியளிக்கப்பட்டுள்ளது. 3. போர்ச் செல்வங்கள் எனக்கு (மட்டும்) அனுமதிக்கப்பட்டுள்ளன. 4. எனக்கு இப்பூமி முழுவதும் சுத்தம் (தயம்மும்) செய்வதற்கேற்றதாகவும், தொழுமிடமாகவும் ஆக்கப்பட்டுள்ளது. 5. நான் மனித இனம் முழுவதற்கும் தூதராக நியமிக்கப் பெற்றுள்ளேன். 6. என்னோடு நபிமார்களின் வருகை முற்றுப் பெற்றுவிட்டது.\n\nஅறிவிப்பவர்: அபூஹுரைரா (ரலிலி) நூல்: முஸ்லிம் (907)\n\nநபி (ஸல்) அவர்கள் கூறினார்கள்: தூதுத்துவமும், நபித்துவமும் நிறைவு பெற்றுவிட்டது. எனக்குப் பிறகு எந்த ரசூலும் இல்லை; நபியும் இல்லை. (நபியவர்கள் இவ்வாறு கூறியது) மக்களுக்கு மிகவும் கஷ்டமாகிவிட்டது. உடனே நபியவர்கள், \"என்றாலும் (முபஸ்ஸராத்) நற்செய்திகள் (எஞ்சியுள்ளன)\" என்று கூறினார்கள். \"அல்லாஹ்வின் தூதரே! நற்செய்திகள் என்றால் என்ன?\" என்று கேட்டார்கள். அதற்கு நபியவர்கள், \"ஒரு முஸ்லிம் காண்கின்ற கனவு. அது நபித்துவத்தின் (நாற்பத்தாறு) பங்குகளில் ஒரு பங்காகும்\" என்று கூறினார்கள்.\n\nஅறிவிப்பவர்: அனஸ் (ரலி) நூல்: திர்மிதி (2198)\n\nஜுபைர் பின் முத்இம் (ரலி) அவர்கள் கூறியதாவது: அல்லாஹ்வின் தூதர் (ஸல்) அவர்கள், \"எனக்கு (ஐந்து) பெயர்கள் உள்ளன. நான் 'முஹம்மத்' (புகழப்பட்டவர்) ஆவேன். நான் 'அஹ்மத்' (இறைவனை அதிகமாகப் புகழ்பவர்) ஆவேன். நான் 'மாஹீ' (அழிப்பவர்) ஆவேன்; என் மூலம் அல்லாஹ், இறைமறுப்பை அழிக்கின்றான். நான் 'ஹாஷிர்' (ஒன்றுதிரட்டுபவர்) ஆவேன்; மக்கள் என் பாதங்களுக்குக் கீழே (என் தலைமையில்) ஒன்றுதிரட்டப்படுவார்கள். நான் 'ஆகிப்' (இறுதியானவர்) ஆவேன்; எனக்குப் பிறகு வேறெந்த இறைத் தூதரும் இல்லை\" என்று கூறினார்கள்.\nநூல்:  முஸ்லிம் (4697)\nஅபூஹுரைரா (ரலி) அவர்கள் கூறினார்கள்: \"பனூ இஸ்ராயீல்களை நிர்வகிப்பவர்களாக இறைத் தூதர்கள் இருந்தனர். இறைத் தூதர் ஒருவர் இறக்கும் போதெல்லாம் அவருக்குப் பதிலாக மற்றோர் இறைத் தூதர் வருவார். மேலும், எனக்குப் பின் எந்த இறைத் தூதரும் (வரப் போவது) இல்லை. ஆயினும், இனி (எனக்குப் பின்) கலீபாக்கள் (பிரதிநிதிகள்) நிறையப் பேர் தோன்றுவார்கள்\" என்று நபி (ஸல்) அவர்கள் கூறினார்கள்.\n நூல்: புகாரி (3455)\nசஅத் பின் அபீவக்காஸ் (ரலி) அவர்கள் கூறியதாவது: தபூக் போரின்போது அல்லாஹ்வின் தூதர் (ஸல்) அவர்கள் (தாம் திரும்பி வரும்வரை தமக்குப்) பிரதிநிதியாக அலீ பின் அபீதாலிப் (ரலி) அவர்களை நியமித்தார்கள். அப்போது அலீ (ரலி) அவர்கள், \"குழந்தைகளையும் பெண்களையும் கவனித்துக் கொள்வதற்காகவா என்னை விட்டுச் செல்கிறீர்கள்?\" என்று கேட்டார்கள். அதற்கு அல்லாஹ்வின் தூதர் (ஸல்) அவர்கள், \"மூசாவிடம் ஹாரூனுக்கு இருந்த தகுதியில் என்னிடம் நீங்கள் இருப்பதை விரும்பவில்லையா? ஆயினும், (ஒரு வேறுபாடு யாதெனில்) எனக்குப் பிறகு எந்த நபியும் இல்லை\" என்று சொன்னார்கள்.\n (நூல்: முஸ்லிம் 4777)"},
{"index": "411", "header": "நபி (ஸல்) அவர்களைப் பற்றித் தவ்ராத் வேதத்தின் வருணனைகள்", "content": "நபியே! உம்மைச் சாட்சியாளராகவும், நற்செய்தி கூறுபவராகவும், எச்சரிக்கை செய்பவராகவும், அல்லாஹ்வின் ஆணைப்படி அவன்பக்கம் அழைப்பவராகவும், ஒளி விளக்காகவும் அனுப்பியுள்ளோம். (33:45-46)\nநான் அப்துல்லாஹ் பின் அம்ர் பின் அல்ஆஸ் (ரலி) அவர்களைச் சந்தித்து, \"தவ்ராத்தில் நபி (ஸல்) அவர்களைப் பற்றிக் கூறப்பட்டிருக்கும் வர்ணனையை எனக்குச் சொல்லுங்கள்!\" என்றேன்.  அவர்கள், \"இதோ சொல்கிறேன்! அல்லாஹ்வின்மீது ஆணையாக! குர்ஆனில் கூறப்படும் அவர்களுடைய சில பண்புகள் தவ்ராத்திலும் கூறப்பட்டுள்ளன. 'நபியே! நிச்சயமாக உம்மை சாட்சியம் அளிப்பவராகவும், நற்செய்தி கூறுபவராகவும், எச்சரிப்பவராகவும், எழுதப் படிக்கத் தெரியா பாமரர்களின் பாதுகாவலராகவும் நாம் அனுப்பியிருக்கிறோம்! நீர் எனது அடிமையும் எனது தூதருமாவீர்! தம் எல்லாக் காரியங்களிலும் இறைவனையே நம்பியிருப்பவரென்று உமக்கு நான் பெயரிட்டுள்ளேன்!' (இவ்வாறெல்லாம் கூறிவிட்டு, நபி (ஸல்) அவர்களின் அடையாளங்களைக் கூறும் விதத்தில்) \"அவர் கடின சித்தம் கொண்டவராகவோ, முரட்டுத்தனமுடையவராகவோ, கடைவீதிகளில் கத்திப் பேசி சச்சரவு செய்பவராகவோ இருக்கமாட்டார்! தீமைக்கு பதிலாகத் தீமையைச் செய்ய மாட்டார்; மாறாக, மன்னித்து, கண்டு கொள்ளாமல் விட்டு விடுவார்! வளைந்த மார்க்கத்தை அவர் மூலம் நிமிர்த்தாதவரை அல்லாஹ் அவ(ரது உயி)ரைக் கைப்பற்ற மாட்டான்! மக்கள் 'லாயிலாஹ இல்லல்லாஹ்' (அல்லாஹ்வைத் தவிர வேறு இறைவனில்லை) என்று கூறுவார்கள்; அதன் மூலம் குருட்டுக் கண்களும், செவிட்டுக் காதுகளும், மூடப்பட்ட உள்ளங்களும் திறக்கப்படும்\" என்று அதில் அவர்களைக் குறித்து வருணிக்கப்பட்டுள்ளது!\" என பதிலளித்தார்கள்.\n\nஅறிவிப்பவர்: அதா பின் யஸார், நூல்கள்: புகாரி (2125), அஹ்மத் (6333)"},
{"index": "412", "header": "மஹரின்றித் திருமணம்", "content": "இறைநம்பிக்கை கொண்ட ஒரு பெண், தன்னை நபிக்காக அர்ப்பணித்து, நபியும் அவளைத் திருமணம் செய்து கொள்ள விரும்பினால் (அவளையும் உமக்கு அனுமதித்துள்ளோம்.) -  (33:50)\n(நபியே!) அப்பெண்களில் நீர் விரும்பியவரை ஒதுக்கி வைக்கலாம். நீர் விரும்பியவரை உம்முடன் சேர்த்துக் கொள்ளலாம். (33:51)\nநான் அல்லாஹ்வின் தூதர் (ஸல்) அவர்களுடன் இருந்த மக்களிடையே இருந்து கொண்டிருந்தேன். அப்போது ஒரு பெண்மணி (வந்து) நின்று, \"என்னைத் தங்களுக்கு அன்பளிப்பாக (-மஹ்ரின்றி மணமுடித்துக் கொள்வதற்காக-) வழங்கி விட்டேன்; தங்கள் விருப்பப்படி செயல்படுங்கள்!\" என்று கூறினார். அவருக்கு நபியவர்கள் பதிலேதும் சொல்லவில்லை. பிறகு மீண்டும் எழுந்து நின்று \"என்னைத் தங்களுக்கு அன்பளிப்பாக வழங்கி விட்டேன்; உங்கள் விருப்பப்படி செயல்படுங்கள்!\" என்று சொன்னார். அப்போதும் நபி (ஸல்) அவர்கள் அப்பெண்ணுக்குப் பதிலேதும் சொல்லவில்லை. மூன்றாவது முறையாக அப்பெண்மணி எழுந்து \"என்னைத் தங்களுக்கு அன்பளிப்பாக வழங்கி விட்டேன்; தங்கள் விருப்பப்படி செயல்படுங்கள்\" என்றார். அப்போது ஒரு மனிதர் எழுந்து, \"அல்லாஹ்வின் தூதரே! இவரை எனக்கு மணமுடித்து வையுங்கள்\" என்று கூறினார். நபி (ஸல்) அவர்கள், \"(இவருக்கு மஹ்ராகக் கொடுக்க) உம்மிடம் ஏதேனும் பொருள் உள்ளதா?\" என்று கேட்டார்கள். அவர், \"இல்லை\" என்று கூறினார்.  நபி (ஸல்) அவர்கள், \"நீர் சென்று, (இவருக்கு மஹ்ராகச் செலுத்த) இரும்பி னாலான ஒரு மோதிரத்தையாவது தேடுக\" என்று சொன்னார்கள். அவர் போய்த் தேடிவிட்டு பிறகு (திரும்பி) வந்து, \"ஏதும் கிடைக்கவில்லை. இரும்பாலான மோதிரம் கூட கிடைக்கவில்லை\" என்று சொன்னார். அதற்கு நபி (ஸல்) அவர்கள், \"குர்ஆனில் ஏதேனும் உம்மிடம் (மனனமாக) உள்ளதா?\" என்று கேட்டார்கள். அதற்கவர், \"ஆம் இன்ன அத்தியாயம், இன்ன அத்தியாயம் என்னிடம் (மனப்பாடமாக) உள்ளது\" என்றார். அப்போது நபி (ஸல்) அவர்கள், \"உம்மிடம் (மனனமாய்) உள்ள குர்ஆன் அத்தியாயங்களுக்காக இவளை உமக்கு மணமுடித்துத் தந்தேன், நீர் செல்லலாம்!\" என்று கூறினார்கள்\n\nஅறிவிப்பவர்: ஸஹ்ல் பின் ஸஅத் (ரலி), நூல்கள்: புகாரி (5149), முஸ்லிம்(2785)\n\nநபி (ஸல்) அவர்களுக்குத் தங்களையே அர்ப்பணிப்பாக வழங்க முன்வந்த பெண்களில் கவ்லா பின்த் ஹகீம் (ரலி) அவர்களும் ஒருவராவார். (இது குறித்து) ஆயிஷா (ரலி) அவர்கள், \"ஒரு பெண் தம்மைத் தாமே ஓர் ஆணுக்கு கொடையாக வழங்க வெட்கப்படமாட்டாளா?\" என்று கூறினார்கள். பின்னர் \"(நபியே!) அப்பெண்களில் நீர் விரும்பியவரை ஒதுக்கி வைக்கலாம்\" எனும் (33:51ஆவது) வசனம் இறங்கியபோது \"அல்லாஹ்வின் தூதரே! தங்களது விருப்பத்தைத் தங்களின் இறைவன் விரைவாகப் பூர்த்தி செய்வதையே காண்கிறேன்\" என்று (நபியவர்களிடம்) கூறினேன்.\n\nஅறிவிப்பவர்: உர்வா, நூல்கள்: புகாரி (5113), முஸ்லிம் (2901)"},
{"index": "413", "header": "பிறர் வீடுகளுக்குள் அனுமதி பெற்று நுழைவதும், வீட்டாருக்குச் சிரமம் தராதிருப்பதும்", "content": "இறைநம்பிக்கை கொண்டோரே! உணவு உண்பதற்காக உங்களுக்கு அனுமதி அளிக்கப்பட்டாலே தவிர நீங்கள் நபியின் வீடுகளுக்குள் நுழையாதீர்கள். அது தயாராகி விட்டதைக் கவனிக்காதவர்களாக (அங்குச் செல்லாதீர்கள்!) எனினும் நீங்கள் அழைக்கப்படும்போது உள்ளே நுழையுங்கள்! நீங்கள் உண்டுமுடித்ததும் கலைந்து சென்று விடுங்கள்! பேச்சில் ஆழ்ந்து விடாதீர்கள்! இது நபியை மனச் சங்கடப்படுத்துவதாகும். அவர் உங்களிடம் (சொல்வதற்கு) வெட்கப்படுகிறார். அல்லாஹ் உண்மையைச் சொல்ல வெட்கப்பட மாட்டான். (33:53)\nஅல்லாஹ்வின் தூதர் (ஸல்) அவர்கள், ஸைனப் பின்த் ஜஹ்ஷ் (ரலி) அவர்களை மணமுடித்துக் கொண்டபோது மக்களை அவர்கள் (வலீமா விருந்துக்கு) அழைத்தார்கள். மக்கள் (விருந்து) உண்டுவிட்டு, பிறகு பேசிக் கொண்டே அமர்ந்து விட்டார்கள். நபி (ஸல்) அவர்கள் எழுந்து போகத் தயாராயிருப்பது போல் (பலமுறை) காட்டினார்கள். ஆனால், மக்கள் எழுந்திருக்கவில்லை. அதைக் கண்டபோது நபி (ஸல்) அவர்கள் (ஒரேயடியாக) எழுந்து விட்டார்கள். அவர்கள் எழுந்து விடவே (அவர்களுடன்) மற்றவர்களும் எழுந்து விட்டனர். ஆனால், மூன்று பேர் மட்டும் அமர்ந்து (பேசிக்) கொண்டேயிருந்தார்கள். நபி (ஸல்) அவர்கள், ஸைனப் (ரலி) அவர்களிடம் செல்லப் போனார்கள். அப்போதும் அவர்கள் அமர்ந்து(கொண்டு பேசிக்)கொண்டேயிருந் தார்கள். பிறகு அவர்கள் (மூவரும்) எழுந்து சென்றுவிட்டார்கள் . நான் உடனே  உள்ளே சென்று நபி (ஸல்) அவர்களிடம், அவர்கள் எழுந்து சென்றுவிட்டார்கள் என்று தெரிவித்தேன். மீண்டும் (வெளியே) வந்து பார்த்துவிட்டு நபி (ஸல்) அவர்கள் உள்ளே சென்றுவிட்டார்கள். நானும் அவர்களுடன் உள்ளே செல்லப் போனேன். அதற்குள் நபி (ஸல்) அவர்கள் எனக்கும் தமக்குமிடையே திரையைப் போட்டு விட்டார்கள். அப்போது தான் அல்லாஹ் \"இறைநம்பிக்கை கொண்டோரே! நீங்கள் நபியின் வீடுகளுக்குள் நுழையாதீர்கள்\" என்று தொடங்கும் இந்த (33:53) வசனத்தை அருளினான்.\n\nஅறிவிப்பவர்: அனஸ் (ரலி), நூல்கள்: புகாரி (4791), முஸ்லிம் (2801)"},
{"index": "414", "header": "நபியின் மனைவியருக்கான சிறப்புச் சட்டம்", "content": "(நபியின் மனைவியரான) அவர்களிடம் நீங்கள் ஏதேனும் ஒரு பொருளைக் கேட்டால் திரைக்கு அப்பால் இருந்தே கேளுங்கள்! இதுவே உங்களுடைய உள்ளங்களுக்கும், அவர்களின் உள்ளங்களுக்கும் மிகத் தூய்மையானது. அல்லாஹ்வின் தூதரை சிரமப்படுத்துவது உங்களுக்கு ஆகுமானதல்ல! அவருக்குப் பின் அவரது மனைவியரை நீங்கள் திருமணம் செய்து கொள்வதும் ஒருபோதும் ஆகுமானதல்ல! இது அல்லாஹ்விடம் மிகக் கடுமையானதாகும். (33:53)\nதிரையிட்டுக் கொள்ளுதல் என்பது நபி (ஸல்) அவர்களின் மனைவியருக்கு மட்டுமே உரித்தான சிறப்புச் சட்டமாகும். நபி காலத்தில் நபியவர்களின் மனைவியரைத் தவிர மற்ற நபித்தோழியர் இவ்வாறு திரையிட்டுக் கொண்டதாகவோ, வெளியில் செல்லும் போது முகத்திரை அணிந்ததாகவோ எந்தச் சான்றும் இல்லை. அதுமட்டுமின்றி நபித்தோழியர் முகத்திரை அணியாமல், முகம் தெரியும் நிலையில் இருந்ததற்கான சான்றுகளும் நபிமொழிகளில் உள்ளது.\nஇவ்வசனம் இறங்கியதைப் பற்றிப் பேசும் நபிமொழிகளிலிருந்தும் இச்சட்டம் நபியின் மனைவியருக்கு மட்டுமே உரிய சிறப்புச் சட்டம் என்பதை அறிந்து கொள்ளலாம்.\n\"அல்லாஹ்வின் தூதரே! தங்களிடம் நல்லவரும் கெட்டவரும் வருகின்றனர். ஆகவே, தாங்கள் (தங்களுடைய துணைவியரான) இறை நம்பிக்கையாளர்களின் அன்னையரை பர்தா அணியும்படி கட்டளையிட்டால் நன்றாயிருக்குமே!\" என்று சொன்னேன். அப்போது அல்லாஹ் பர்தா (சட்டம்) தொடர்பான வசனத்தை அருளினான்.\n\nஅறிவிப்பவர்: உமர் (ரலி), நூல்: புகாரி (4790)\n\nஆயிஷா (ரலி) அவர்கள் அறிவிக்கிறார்கள்:\nநபி (ஸல்) அவர்களின் துணைவியர் இயற்கைக் கடனை நிறைவேற்ற இரவு நேரத்தில் 'மனாஸிஉ'களுக்கு (வீட்டை விட்டு) வெளியே செல்லும் வழக்கமுடையவர்களாய் இருந்தார்கள். -மனாஸிஉ என்பது (மதீனாவின் புறநகரிலிருந்த) விசாலமான திறந்த வெளிகளாகும்.- இதையொட்டி உமர் (ரலி) அவர்கள் நபி (ஸல்) அவர்களிடம், \"உங்கள் துணைவியரை (வெளியே செல்லும்போது) பர்தா இட்டுமறைத்துக் கொள்ளச் சொல்லுங்கள்\" என்று உமர் (ரலி) அவர்கள் சொல்லிக் கொண்டிருந்தார்கள். ஆயினும் அல்லாஹ்வின் தூதர் (ஸல்) அவர்கள் அதைச் செயல்படுத்தவில்லை. (இப்படியிருக்க) நபி(ஸல்) அவர்களின் துணைவியாரான சவ்தா (ரலி) அவர்கள் ஓர் இரவு இஷா நேரத்தில் (இயற்கை கடனை நிறைவேற்ற) வெளியே சென்றார்கள். -நபி (ஸல்) அவர்களின் துணைவியரில் சவ்தா (ரலி) அவர்களே உயரமான பெண்மணியாக இருந்தார்கள்.- அவர்களைப் பார்த்த உமர் (ரலி) அவர்கள், \"சவ்தா! உங்களைக் கண்டு கொண்டோம்' என \"ஹிஜாப்' (பர்தா பற்றிய வசனம்) அருளப்படாதா என்ற பேராவலில் சவ்தா (ரலி) அவர்களை அழைத்துக் கூறினார்கள். அப்போது அல்லாஹ், 'ஹிஜாப்' பற்றிய வசனத்தை அருளினான்.\nநூல்: புகாரி (146)\n(எல்லாரும் புறப்பட்டுச் சென்ற பிறகு) மக்களில் ஒரு குழுவினர் மட்டும் (எழுந்து செல்லாமல்) அல்லாஹ்வின் தூதர் (ஸல்) அவர்களின் வீட்டில் அமர்ந்து பேசிக்கொண்டிருந்தனர். அல்லாஹ்வின் தூதர் (ஸல்) அவர்களும் அமர்ந்திருந்தார்கள். அப்போது அல்லாஹ்வின் தூதர் (ஸல்) அவர்களின் துணைவியார் (ஸைனப் (ரலி) அவர்கள்) தமது முகத்தைச் சுவர் பக்கம் திருப்பிக் கொண்டிருந்தார். அ(ங்கு அமர்ந்திருந்த)வர்கள் (எழுந்து செல்லாமல்) அல்லாஹ்வின் தூதர் (ஸல்) அவர்களுக்குச் சுமையாக இருந்தனர். எனவே, அல்லாஹ்வின் தூதர் (ஸல்) அவர்கள் புறப்பட்டுத் தம்முடைய மற்றத் துணைவியரிடம் சென்று சலாம் (முகமன்) சொல்லி (நலம் விசாரித்து)விட்டுத் திரும்பி வந்தார்கள். அல்லாஹ்வின் தூதர் (ஸல்) அவர்கள் திரும்பி வந்ததைக் கண்டபோது, அக்குழுவினர் நாம் அல்லாஹ்வின் தூதர் (ஸல்) அவர்களுக்குச் சுமையாக இருந்து விட்டோம் என்று எண்ணினர். ஆகவே, வீட்டு வாசலை நோக்கி விரைந்து வந்து அனைவரும் வெளியேறினர்.அல்லாஹ்வின் தூதர் (ஸல்) அவர்கள் வந்து திரையைத் தொங்க விட்டுவிட்டு வீட்டிற்குள் நுழைந்து கொண்டார்கள். நான் அந்த அறையில் அமர்ந்து கொண்டிருந்தேன். சிறிது நேரம்தான் அல்லாஹ்வின் தூதர் (ஸல்) அவர்கள் இருந்திருப்பார்கள். அதற்குள் வெளியேறி என்னிடம் வந்தார்கள். அப்போது (அவர்களுக்கு) இந்த (33:53) வசனம் அருளப்பட்டிருந்தது. அல்லாஹ்வின் தூதர் (ஸல்) அவர்கள் புறப்பட்டு வந்து மக்களுக்கு அவ்வசனங்களை ஓதிக் காட்டினார்கள். \"இறைநம்பிக்கை கொண்டோரே! உணவு உண்பதற்காக உங்களுக்கு அனுமதி அளிக்கப்பட்டாலே தவிர நீங்கள் நபியின் வீடுகளுக்குள் நுழையாதீர்கள். அது தயாராகி விட்டதைக் கவனிக்காதவர்களாக (அங்குச் செல்லாதீர்கள்!) எனினும் நீங்கள் அழைக்கப்படும்போது உள்ளே நுழையுங்கள்! நீங்கள் உண்டுமுடித்ததும் கலைந்து சென்று விடுங்கள்! பேச்சில் ஆழ்ந்து விடாதீர்கள்! இது நபியை மனச் சங்கடப்படுத்துவதாகும். அவர் உங்களிடம் (சொல்வதற்கு) வெட்கப்படுகிறார். அல்லாஹ் உண்மையைச் சொல்ல வெட்கப்பட மாட்டான். (நபியின் மனைவியரான) அவர்களிடம் நீங்கள் ஏதேனும் ஒரு பொருளைக் கேட்டால் திரைக்கு அப்பால் இருந்தே கேளுங்கள்! இதுவே உங்களுடைய உள்ளங்களுக்கும், அவர்களின் உள்ளங்களுக்கும் மிகத் தூய்மையானது. அல்லாஹ்வின் தூதரை சிரமப்படுத்துவது உங்களுக்கு ஆகுமானதல்ல!\" என்பதே அந்த வசனமாகும். \"இந்த வசனம் இறங்கிய சூழ்நிலை குறித்தும், நபி (ஸல்) அவர்களின் துணைவியர் \"ஹிஜாப்\" (திரை) இட்டு மறைக்கப்பட்டது தொடர்பாகவும் மக்களிலேயே நன்கறிந்தவன் நானே ஆவேன்\" என்று அனஸ் பின் மாலிக் (ரலி) அவர்கள் கூறினார்கள்.\nநூல்: முஸ்லிம் (2803)\nஆயிஷா (ரலி) அவர்கள் அறிவிக்கிறார்கள்:\nநான் நபி (ஸல்) அவர்களுடன் (பேரீத்தம் பழம் மற்றும் நெய்யினால் தயாரிக்கப்பட்ட) 'ஹைஸ்' எனும் பலகாரத்தை ஒரு பெரிய தட்டில் வைத்து சாப்பிட்டுக் கொண்டிருந்தேன். அப்போது உமர் (ரலி) அவர்கள் (எங்களைக்) கடந்து சென்றார்கள். நபியவர்கள் அவரையும் (சாப்பிடுவதற்கு) அழைத்தார்கள். அப்போது அவருடைய விரல் என்னுடைய விரலில் பட்டுவிட்டது. அப்போது உமர் (ரலி) அவர்கள் 'ஹஸ்ஸி' என்ற வார்த்தையைக் கூறிவிட்டு \"(நபியுடைய மனைவியர்களாகிய) உங்கள் விசயத்தில் எனக்கு அதிகாரம் வழங்கப்பட்டிருந்தால், உங்களை எந்தக் கண்களும் பார்த்திருக்காது\" என்று கூறினார்கள். உடனே ஹிஜாப் (தொடர்பான 33:53 வசனம்) இறங்கியது.\nநூல்: சுனனுல் குப்ரா - நஸாயீ (11355) பாகம் 10 பக்கம் 224\nமேற்கண்ட 33:53 வசனம் அருளப்பட்டது தொடர்பாக மூன்று நிகழ்வுகள் ஹதீஸ்களில் வந்துள்ளன. இவற்றிற்கு மத்தியில் எவ்வித முரண்பாடும் கிடையாது.\nசவ்தா (ரலி) அவர்கள் தொடர்பான சம்பவமும், ஆயிஷா (ரலி) அவர்கள் தொடர்பான சம்பவமும், ஸைனப் (ரலி) அவர்களின் திருமணத்தின் போது நடைபெற்ற சம்பவமும் அடுத்தடுத்து மிக நெருக்கமாக நடைபெற்ற மூன்று நிகழ்வுகளாகும். எனவேதான் 33:53 வசனம் இந்த மூன்று காரணங்களுக்காகவும் அருளப்படுகிறது என்று நாம் விளங்கிக் கொண்டால் அதில் எவ்வித முரண்பாடும் இல்லை. பல்வேறு நிகழ்வுகளுக்காக ஒரே வசனம் இறங்கியதற்குப் பல்வேறு ஆதாரங்கள் ஹதீஸ்களில் நிறைந்து காணப்படுகின்றன. அப்படிப்பட்ட நிகழ்வுகளில் இதுவும் ஒன்றாகும்."},
{"index": "415", "header": "நபியின்மீது எவ்வாறு ஸலவாத் கூறுவது?", "content": "இந்த நபியின்மீது அல்லாஹ் அருள் புரிகிறான். அவனது மலக்குகளும் (அவருக்காகப்) பிரார்த்திக்கின்றனர். இறைநம்பிக்கையாளர்களே! அவர்மீது ஸலவாத் சொல்லுங்கள்! ஸலாமும் கூறுங்கள்! (33:56)\nநபி (ஸல்) அவர்களிடம், \"அல்லாஹ்வின் தூதரே! தங்கள் மீது சலாம்' கூறுவது என்றால் என்ன என்பதை நாங்கள் அறிவோம். (தங்கள் மீது) ஸலவாத் கூறுவது எப்படி?\" என்று கேட்கப்பட்டது. அதற்கு அவர்கள், \"அல்லாஹும்ம ஸல்லி அலா முஹம்மதின், வ அலா ஆலி முஹம்மதின் கமா ஸல்லைத்த அலா ஆலி இப்ராஹீம, இன்னக்க ஹமீதும் மஜீத். அல்லாஹும்ம பாரிக் அலா முஹம்மதின் வ அலா ஆலி முஹம்மதின், கமா பாரக்த்த அலா ஆலி இப்ராஹீம இன்னக்க ஹமீதும் மஜீத் என்று சொல்லுங்கள்!\" எனப் பதிலளித்தார்கள்.\n\nஅறிவிப்பவர்: கஅப் பின் உஜ்ரா (ரலி), நூல்கள்: புகாரி (4797), முஸ்லிம் (683)\n\nஒரு மனிதர் நபி (ஸல்) அவர்களுக்கு முன்னால் அமர்ந்தார். அந்நேரத்தில் நாங்கள் நபிகளாரிடம் இருந்தோம். அப்போது, 'அல்லாஹ்வின் தூதரே! உங்கள்மீது ஸலாம் எவ்வாறு சொல்வது என்பதை நாங்கள் அறிவோம். நாங்கள் எங்களின் தொழுகையில் எவ்வாறு உங்கள் மீது ஸலவாத் சொல்வது?' என்று கேட்டார். 'இந்த மனிதர் இக்கேள்வியைக் கேட்காமல் இருந்திருக்கலாமே' என்று நாங்கள் நினைக்கும் அளவு நபி (ஸல்) அவர்கள் மவுனமாக இருந்தார்கள். (பின்னர்) 'நீங்கள் என் மீது ஸலவாத் சொல்வதாக இருந்தால்,\n \"அல்லாஹும்ம ஸல்லி அலா முஹம்மதின் நபிய்யில் உம்மிய்யி வலா ஆலி முஹம்மதின் கமா ஸல்லை(த்)த அலா இப்ராஹீம வஅலா ஆலி இப்ராஹீம வபாரிக் அலா முஹம்மதின் நபிய்யில் உம்மிய்யி கமா பாரக்(த்)த அலா இப்ராஹீம வலா ஆலி இப்ராஹீம இன்ன(க்)க ஹமீது(ன்)ம் மஜீத்\" என்று கூறுங்கள் என்று நபி (ஸல்) அவர்கள் கூறினார்கள்.\nபொருள்: இறைவா! இப்ராஹீம் நபியின்மீதும், இப்ராஹீம் நபியின் குடும்பத்தினர் மீதும் நீ அருள் புரிந்ததைப் போல் எழுதப் படிக்கத் தெரியாத முஹம்மத் நபியின்மீது உன் அருளைப் பொழிவாயாக! இப்ராஹீம் நபியின்மீதும், இப்ராஹீம் நபியின் குடும்பத்தினர்மீதும் நீ அபிவிருத்தி செய்ததைப் போல் எழுதப் படிக்கத் தெரியாத முஹம்மத் நபியின்மீது நீ அபிவிருத்தி செய்வாயாக!\n\nஅறிவிப்பவர்: உக்பா பின் அம்ர் (ரலி)  நூல்: அஹ்மத் (16455)"},
{"index": "416", "header": "அல்லாஹ்வைத் துன்புறுத்துவது என்பதன் பொருள்", "content": "அல்லாஹ்வையும், அவனது தூதரையும் துன்புறுத்துவோரை இவ்வுலகிலும் மறுமையிலும் அல்லாஹ் சபித்து விட்டான். அவர்களுக்கு இழிவுபடுத்தும் வேதனையைத் தயார்படுத்தியுள்ளான். (33:57)\n\"அல்லாஹ்வைத் துன்புறுத்துதல்\" என்பதின் பொருள் அல்லாஹ் அதை வெறுக்கிறான். அதற்காக மிகக் கடுமையாகத் தண்டிப்பான் என்பதாகும்.\nநபி (ஸல்) அவர்கள் கூறினார்கள்:\nஅல்லாஹ் சொன்னான்: ஆதமின் மகன் என்னைப் புண்படுத்துகிறான். அவன் காலத்தை ஏசுகிறான். நானே காலம் (படைத்தவன்); என் கையிலேயே அதிகாரம் உள்ளது; நானே இரவு பகலை மாறி மாறி வரச் செய்கிறேன்.\n\nஅறிவிப்பவர்: அபூஹுரைரா (ரலி), நூல்கள்: புகாரி (4826), முஸ்லிம் (4520"},
{"index": "417", "header": "பெண்களைப் பாதுகாக்கும் பர்தா", "content": "நபியே! தமது தலைமுக்காடுகளைத் தொங்கவிட்டுக் கொள்ளுமாறு உமது மனைவியருக்கும், உமது பெண் மக்களுக்கும், இறைநம்பிக்கையாளர்களின் பெண்களுக்கும் கூறுவீராக! அதுவே அவர்கள் அறியப்படுவதற்கும், தொந்தரவு செய்யப்படாமல் இருப்பதற்கும் மிகவும் ஏற்புடையது. அல்லாஹ் மன்னிப்புமிக்கவனாகவும் நிகரிலா அன்பாளனாகவும் இருக்கிறான். (33:59)\n'தமது தலை முக்காடுகளைத் தொங்கவிட்டுக் கொள்ளுமாறு...\" (33:59) என்ற வசனம் இறங்கியபோது அன்சாரி பெண்கள், தங்கள் தலைகளில் காகங்கள் அமர்ந்திருப்பது போல் (உடல்களை மறைத்துச்) சென்றார்கள்.\n\nஅறிவிப்பவர்: உம்மு ஸலமா (ரலி), நூல்: அபூதாவுத் (3578)"},
{"index": "418", "header": "மூஸா நபிக்குத் தொல்லை கொடுத்தோர்", "content": "அல்லாஹ்வின் தூதர் (ஸல்) அவர்கள் கூறினார்கள்:\nமூசா (அலை) அவர்கள் மிகவும் வெட்கப்படுபவர்களாகவும், அதிகமாக (தம் உடலை) மறைத்துக் கொள்பவர்களாகவும் இருந்தார்கள். அவர்களுடைய மேனியிலிருந்து சிறிதளவு கூட வெளியே தெரியாது. அவர்கள் (அதிகமாக) வெட்கப்பட்ட காரணத்தால் தான் இப்படி தம் உடலை அவர்கள் மறைத்துக் கொண்டார்கள். அப்போது, பனூஇஸ்ராயீல்களில் அவர் களுக்கு மனவேதனை தர விரும்பியவர்கள் அவர்களுக்குத் துன்பம் தந்தனர்; \"இவருடைய சருமத்தில் ஏதோ குறைபாடு இருப்பதால் தான் இந்த அளவிற்கு இவர் (தன் மேனியை) மறைத்துக் கொள்கிறார். (இவருக்குக்) தொழு நோய் இருக்க வேண்டும்; அல்லது குடலிறக்க நோய் இருக்க வேண்டும்; அல்லது வேறு ஏதேனும் குறைபாடு இருக்க வேண்டும்\" என்று கூறினார்கள். மூசா (அலை) அவர்களைப் பற்றி அவர்கள் சொன்ன குறைகளிலிருந்து அவர் தூய்மையானவர் என்று நிரூபித்திட அல்லாஹ் விரும்பினான். ஆகவே, (இறைவ னின் திட்டப்படி) ஒரு நாள் மூசா (அலை) அவர்கள் மட்டும் (குளிக்குமிடத்திற்குத்) தனியாகச் சென்று, தம் ஆடைகளை (கழற்றிக்) கல்லின் மீது வைத்து விட்டுப் பிறகு குளித்தார்கள். குளித்து முடித்தவுடன் தம் துணிகளை எடுத்துக் கொள்வதற்காக அவற்றை நோக்கிச் சென்றார்கள். அப்போது அந்தக் கல் அவர்களுடைய துணியுடன் ஓடலாயிற்று. மூசா (அலை) அவர்கள், தம் தடியை எடுத்துக் கொண்டு கல்லை விரட்டிப் பிடிக்க முனைந்தார்கள். \"கல்லே என் துணி! கல்லே என் துணி!\" என்று குரல் எழுப்பலானார்கள். (அதை விரட்டிச் சென்றபடி) இறுதியில் பனூ இஸ்ராயீல் சமுதாயத்தாரின் தலைவர்களிருக்கும் இடத்திற்கு வந்து சேர்ந்தார்கள். அப்போது பனூஇஸ்ராயீல் சமுதாயத்தினர், மூசா (அலை) அவர்கள் அல்லாஹ்வின் படைப்புகளிலேயே அழகானவர்களாகவும் தாம் சொன்ன குறைபாடுகளிலிருந்து தூய்மையானவர்களாகவும் இருப்பதை, அவர்களை ஆடையில்லாக் கோலத்தில் கண்டதன் மூலம் பார்த்துக் கொண்டார்கள். கல் (ஓடாமல்) நின்று விட்டது. உடனே மூசா (அலை) அவர்கள், தமது துணியை எடுத்துக் கொண்டு (கோபத்தில்) தம் கைத்தடியால் அந்தக் கல்லை அடிக்கலானார்கள்.\nஅறிவிப்பாளர் அபூஹுரைரா (ரலி) அவர்கள் கூறுகிறார்கள்:\nஅல்லாஹ்வின்மீது ஆணையாக! அந்தக் கல்லின் மீது அவர்கள் (தடியால்) அடித்த காரணத்தால் மூன்று அல்லது நான்கு அல்லது ஐந்து தழும்புகள் (இன்னும்) உள்ளன. இந்த நிகழ்ச்சியைத் தான், \"இறைநம்பிக்கை கொண்டோரே! மூஸாவுக்குத் தொல்லை கொடுத்தவர்களைப் போல் நீங்கள் ஆகிவிட வேண்டாம். அவர்கள் கூறியவற்றிலிருந்து அல்லாஹ் அவரைத் தூய்மைப்படுத்தினான். அவர் அல்லாஹ்விடம் மதிப்புமிக்கவராக இருந்தார்\" என்னும் (33:69) இறைவசனம் குறிக்கின்றது.\n\nஅறிவிப்பவர்: அபூஹுரைரா (ரலி), நூல்கள்: புகாரி (3404), முஸ்லிம் (4373)"},
{"index": "419", "header": "நன்றி செலுத்துவதும், பொறுமையைக் கடைப்பிடிப்பதும்", "content": "நன்றி செலுத்தும் பொறுமையாளர்கள் ஒவ்வொருவருக்கும் இதில் சான்றுகள் உள்ளன. (34:19)\nஅல்லாஹ்வின் தூதர் (ஸல்) அவர்கள் கூறினார்கள்:\nஇறைநம்பிக்கையாளரின் நிலையைக் கண்டு நான் வியப்படைகிறேன். அவரது (வாழ்வின்) அனைத்து அம்சங்களும் (அவருக்கு) நன்மையாகவே அமையும். இறை நம்பிக்கையாளருக்கு அல்லாமல் வேறெவருக்கும் இ(ந்தப் பாக்கியமான)து கிட்டுவதில்லை. அவருக்கு ஏதேனும் மகிழ்ச்சி ஏற்பட்டால், அவர் நன்றி செலுத்துகிறார். அது அவருக்கு நன்மையாக அமைகிறது. அவருக்கு ஏதேனும் துயரம் நேர்ந்தால், அவர் பொறுமைகாக்கிறார். அதுவும் அவருக்கு நன்மையாக அமைந்து விடுகிறது.\n\nஅறிவிப்பவர்: ஸுஹைப் (ரலி), நூல்கள்: முஸ்லிம் (5726), அஹ்மத் (18171)"},
{"index": "420", "header": "இறை ஆணைக்குப் பணிந்து, மனநடுக்கத்திற்கு உள்ளாகும் வானவர்கள்", "content": "அவர்களின் மனநடுக்கம் நீக்கப்பட்டதும், \"உங்கள் இறைவன் என்ன கூறினான்?\" என்று கேட்பார்கள். \"உண்மையைத் தான் (கூறினான்.) அவன் உயர்ந்தவன்; மிகப் பெரியவன்\" என்று (மற்றவர்கள்) கூறுவர். (34:23)\nநபி (ஸல்) அவர்கள் கூறினார்கள்:\nவானத்தில் அல்லாஹ் ஒரு விஷயத்தைத் தீர்மானித்து விட்டால், வானவர்கள் இறை ஆணைக்குப் பணிந்தவர்களாகத் தம் சிறகுகளை அடித்துக் கொள்வார்கள். (அல்லாஹ்வின் அந்த ஆணையை,) பாறை மேல் சங்கிலியை அடிப்பதால் எழும் ஓசையைப் போல் (வானவர்கள் கேட்பார்கள். அப்போது வானவர்கள் மனநடுக்கத்திற்கு உள்ளாகிறார்கள்.) பின்னர், அவர்களின் மனநடுக்கம் நீக்கப்பட்டதும், \"உங்கள் இறைவன் என்ன கூறினான்?\" என்று கேட்பார்கள். \"உண்மையைத் தான் (கூறினான்.) அவன் உயர்ந்தவன்; மிகப் பெரியவன்\" என்று (மற்றவர்கள்) கூறுவர். (34:23) உடனே அந்த உரையாடலை ஒட்டுக் கேட்பவர்களும் (அவர்களிடமிருந்து) ஒட்டுக் கேட்பவர்களும் ஒருவர் மற்றவர் மேலே இவ்வாறு இருந்து கொண்டு செவியேற்று விடுகின்றனர்.\n\nஅறிவிப்பவர்: ஸுஹைப் (ரலி),\nநூல்கள்: புகாரி (4800), திர்மிதீ (3147), இப்னுமாஜா (190)\nஅன்சாரி நபித் தோழர்களில் ஒருவர் என்னிடம் (பின்வருமாறு) கூறினார்:\nஒருநாள் இரவில் நாங்கள் அல்லாஹ்வின் தூதர் (ஸல்) அவர்களுடன் அமர்ந்திருந்தோம். அப்போது (வானிலிருந்து) ஒரு நட்சத்திரம் எறியப்பட்டு ஒளிர்ந்தது. அப்போது அல்லாஹ்வின் தூதர் (ஸல்) அவர்கள் மக்களிடம் \"இதைப் போன்று (வானிலிருந்து) நட்சத்திரம் எறியப்பட்டால், நீங்கள் அறியாமைக் காலத்தில் என்ன சொல்லிக் கொண்டிருந்தீர்கள்?\" என்று கேட்டார்கள். அதற்கு மக்கள், \"அல்லாஹ்வும் அவனுடைய தூதருமே நன்கறிந்தவர்கள். (அறியாமைக் காலத்தில் இவ்வாறு நட்சத்திரம் எறியப்பட்டால்) இன்றிரவு ஒரு மாமனிதர் பிறந்திருக்கிறார்; ஒரு மாமனிதர் இறந்திருக்கிறார் என்று சொல்லிக் கொண்டிருந்தோம்\" என்று பதிலளித்தனர்.\nஅதற்கு அல்லாஹ்வின் தூதர் (ஸல்) அவர்கள் கூறினார்கள்: யாருடைய பிறப்புக்காகவோ யாருடைய இறப்புக்காகவோ அது எறியப்படுவதில்லை. மாறாக, வளமும் புகழும் கொண்ட நம் இறைவன் ஒரு விஷயத்தைத் தீர்மானித்துவிட்டால், அரியணையை (அர்ஷ்) சுமக்கும் வானவர்கள் இறைவனை(ப் போற்றி)த் துதிக்கின்றனர். பிறகு (அதைக் கேட்டு) அதற்கடுத்த வானிலுள்ள (வான)வர்களும் (இறைவனைப் போற்றித்) துதிக்கின்றனர். (இவ்வாறே ஒவ்வொரு வானிலுள்ள வானவர்கள் துதிக்கின்றனர்.) இறுதியில் அத்துதி பூமிக்கு அருகிலுள்ள வானவர்களை வந்தடைகிறது.\nபின்னர் அரியணையைச் சுமக்கும் வானவர்களுக்கு அருகிலிருப்பவர்கள், அரியணையைச் சுமக்கும் வானவர்களிடம், \"உங்கள் இறைவன் என்ன சொன்னான்?\" என்று வினவுகின்றனர். அதற்கு அரியணையைச் சுமக்கும் வானவர்கள் இறைவன் என்ன சொன்னான் என்பதை அவர்களிடம் தெரிவிக்கின்றனர். உடனே வானிலிருப்போரில் சிலர் வேறுசிலரிடம் அது குறித்து விசாரித்துக் கொள்கின்றனர்.\nமுடிவில் அச்செய்தி பூமிக்கு அருகிலுள்ள வானத்தை வந்தடைகிறது. உடனே அதை ஜின்கள் ஒட்டுக்கேட்டு, அதைத் தம் (சோதிட) நண்பர்களிடம் போடுகின்றனர். (அப்போது) அவர்கள்மீது நட்சத்திரங்கள் எறியப்படுகின்றன. உள்ளது உள்ளபடி சோதிடர்கள் தெரிவிப்பது உண்மையாகும். ஆயினும், அவர்கள் அதில் பொய்யைக் கலந்து கூடுதலாக (மக்களிடம்) கூறுகின்றனர்.\n\nஅறிவிப்பவர்: இப்னு அப்பாஸ் (ரலி),\nநூல்கள்: முஸ்லிம் (4487), திர்மிதீ (3148), அஹ்மத் (1785)"},
{"index": "421", "header": "முஹம்மது நபி, மனிதர்கள் அனைவருக்குமான இறைத் தூதர்", "content": "(நபியே!) உம்மை மக்கள் அனைவருக்கும் நற்செய்தி கூறுபவராகவும், எச்சரிப்பவராகவுமே அனுப்பியுள்ளோம். எனினும் மனிதர்களில் பெரும்பாலோர் அறிந்து கொள்வதில்லை. (34:28)\n201வது குறிப்பைக் காண்க!"},
{"index": "422", "header": "செல்வத்தை வளர்க்கும் தர்மம்", "content": "\"நீங்கள் எதைச் செலவு செய்தாலும் அதற்கு ஈடானதை வழங்குவான். அவனே வழங்குவோரில் சிறந்தவன்\" என்று கூறுவீராக! (34:39)\nஅல்லாஹ்வின் தூதர் (ஸல்) அவர்கள் கூறினார்கள்:\nஒவ்வொரு நாளும் இரு வானவர்கள் இறங்குகின்றனர். அவ்விருவரில் ஒருவர், அல்லாஹ்வே! தர்மம் செய்பவருக்குப் (அதற்கு) ஈடானதை அளித்திடுவாயாக! என்று கூறுவார். மற்றொருவர் அல்லாஹ்வே! (தர்மம் செய்யாமல் பொருளைத்) தடுத்து வைத்துக் கொள்பவர்களுக்கு அழிவை ஏற்படுத்துவாயாக! என்று கூறுவார்கள்.\n\nஅறிவிப்பவர்: அபூஹுரைரா (ரலி), நூல்கள்: புகாரி (1442), முஸ்லிம் (1836)"},
{"index": "423", "header": "மறுமையின் கடும் வேதனைக்கு முன் எச்சரிக்கும் இறைத் தூதர்", "content": "அவர், கடும் வேதனைக்கு முன்பாக உங்களை எச்சரிப்பவர் தவிர வேறில்லை. (34:46)\nஒருநாள் நபி (ஸல்) அவர்கள் ஸஃபா (மலை) மீதேறி உரத்த குரலில், \"யா ஸபாஹா (அதிகாலை ஆபத்து! உதவி! உதவி!)\" என்று கூறினார்கள். அப்போது குரைஷிகள் நபியவர்களிடம் ஒன்று கூடினர். அப்போது நபியவர்கள் \"கடுமையான வேதனைக்கு முன் உங்களை நான் எச்சரிப்பவன். '(உங்களைத் தாக்குவதற்காக) காலையிலோ, அல்லது மாலையிலோ பகைவர்கள் உங்களை வந்தடைந்து விடுவார்கள்' என்று நான் உங்களிடம் தெரிவித்தால், என்னை நீங்கள் நம்பியிருப்பீர்களா?\" என்று கேட்டார்கள். (அப்போது நபியவர்களைப் பார்த்து) அபூலஹப், \"உமக்கு அழிவுண்டாகட்டும்! இதற்காகத்தான் எங்களை ஒன்றுகூட்டினாயா?\" என்று கேட்டான். அப்போது \"அபூலஹபின் இரு கைகளும் நாசமாகி விட்டன. அவனும் நாசமாகி விட்டான்\" எனும் (111வது) அத்தியாயம் அருளப்பட்டது.\n\nஅறிவிப்பவர்: இப்னு அப்பாஸ் (ரலி), நூல்: திர்மிதி (33630"},
{"index": "424", "header": "அசத்தியம் அழிந்தே தீரும்", "content": "\"சத்தியம் வந்துவிட்டது. அசத்தியம் (எதையும்) உருவாக்காது; (அழிந்ததை) மீண்டும் கொண்டு வராது\" என்று கூறுவீராக! (34:49)\n294வது குறிப்பைக் காண்க!"},
{"index": "425", "header": "அல்லாஹ் செவியுறுபவன்; அருகிலிருப்பவன்", "content": "\"அவன் செவியுறுபவன்; அருகிலிருப்பவன்\" என்று (நபியே!) கூறுவீராக! (34:50)\nநாங்கள் அல்லாஹ்வின் தூதர் (ஸல்) அவர்களுடன் இருந்தோம். நாங்கள் ஒரு பள்ளத்தாக்கில் (உள்ள மேடான பகுதியில்) ஏறும்போது, \"லா இலாஹ இல்லல்லாஹ் -வணக்கத்திற்குரியவன் அல்லாஹ்வைத் தவிர வேறு யாருமில்லை\" என்றும், \"அல்லாஹு அக்பர் - அல்லாஹ் மிகப் பெரியவன்\" என்றும் கூறி வந்தோம். (ஒரு கட்டத்தில்) எங்கள் குரல்கள் உயர்ந்து விட்டன. அப்போது நபி (ஸல்) அவர்கள், \"மக்களே! உங்களைக் கட்டுப்படுத்திக் கொள்ளுங்கள். (அவசரப்படாதீர்கள். மென்மையாக, மெல்லக் கூறுங்கள்.) ஏனெனில்,  நீங்கள் காது கேட்காதவனையோ, இங்கில்லாதவனையோ அழைக்கவில்லை. அவன் உங்களுடனேயே இருக்கின்றான். அவன் செவியேற்பவன்; அருகிலிருப்பவன். (இறைவனான) அவனது திருப்பெயர் நிறைவானது. அவனது மதிப்பு உயர்ந்தது\" என்று கூறினார்கள்.\n\nஅறிவிப்பவர்: அபூ மூஸா அல்அஷ்அரீ (ரலி),\nநூல்கள்: புகாரி (2992), முஸ்லிம் (5237)"},
{"index": "426", "header": "வானவர்களுக்கு இறக்கைகள் உண்டு", "content": "இரண்டிரண்டு, மும்மூன்று, நான்கு நான்கு இறக்கைகளையுடைய வானவர்களைத் தூதர்களாக ஆக்கியவன். தான் நாடியதைப் படைப்பில் அதிகப்படுத்துகிறான். (35:1)\nபின்வரும் நபிமொழிகளில் ஜிப்ரீல் (அலை) இறக்கைகள் உடையவர்களாக படைக்கப்பட்டுள்ளார்கள் என வந்துள்ளது.\n(வானவர்) ஜிப்ரீல் (அலை) அவர்களை, அறுநூறு இறக்கைகள் இருக்கும் நிலையில் (அவரது நிஜத் தோற்றத்தில்) நபி (ஸல்) அவர்கள் பார்த்தார்கள்.\n\nஅறிவிப்பவர்: இப்னு மஸ்வூத் (ரலி), நூல்கள்: புகாரி (3232), முஸ்லிம் (280)\n\nநபி (ஸல்) அவர்கள் தமக்கு வேதஅறிவிப்பு (வஹீ) நின்று போயிருந்த இடைக்காலம் பற்றி அறிவிக்கையில் (பின்வருமாறு) கூறினார்கள்:\nநான் நடந்து போய்க் கொண்டிருக்கும்போது வானத்திலிருந்து ஒரு குரலைக் கேட்டு அண்ணாந்து பார்த்தேன். அங்கே, நான் \"ஹிரா'வில் இருந்தபோது என்னிடம் வந்த வானவர் (ஜிப்ரீல்) வானுக்கும் பூமிக்குமிடையே ஓர் இருக்கையில் அமர்ந்திருந்தார். அவரைக் கண்டு நான் அச்சமடைந்தேன். உடனே நான் (வீட்டிற்குத்) திரும்பி (என் வீட்டாரிடம்) எனக்குப் போர்த்தி விடுங்கள்; எனக்குப் போர்த்தி விடுங்கள்\" என்று சொன்னேன். (அவர்களும் போர்த்தி விட்டார்கள்.) அப்போது அல்லாஹ், \"போர்த்தியிருப்பவரே! எழுந்து, (மக்களை) எச்சரிப்பீராக! உம் இறைவனைப் பெருமைப்படுத்துவீராக! உம்முடைய ஆடைகளைத் தூய்மையாக்கிக் கொள்வீராக! அசுத்தத்தை விட்டும் விலகியிருப்பீராக!\" எனும் (74:1-5) வசனங்களை அருளினான். பின்னர் வேதஅறிவிப்பு (வஹீ) தொடர்ந்து அதிகமாக வரலாயிற்று.\n\nஅறிவிப்பவர்: ஜாபிர் (ரலி), நூல்கள்: புகாரி (4), முஸ்லிம் (255)"},
{"index": "427", "header": "நரகத்தில் மரணமுமில்லை; வாழ்வுமில்லை", "content": "இறைமறுப்பாளர்களுக்கு நரக நெருப்பு (காத்துக் கொண்டு) இருக்கிறது. அவர்கள் மரணிக்குமாறு அவர்களின் காரியம் முடிக்கப்பட மாட்டாது. அவர்களுக்கு அதன் வேதனை குறைக்கப்படவும் மாட்டாது.  ஒவ்வொரு இறைமறுப்பாளருக்கும் இவ்வாறே கூலி வழங்குவோம். (35:36)\n322வது குறிப்பைக் காண்க!"},
{"index": "428", "header": "சிந்திப்பதற்குரிய வாழ்நாளின் அளவு", "content": "சிந்திப்பவர், சிந்திக்கும் அளவிற்கு உங்களுக்கு நாம் வாழ்நாள் வழங்கவில்லையா? எச்சரிப்பவரும் உங்களிடம் வந்திருந்தார். (35:37)\nநபி (ஸல்) அவர்கள் கூறினார்கள்:\nஒரு மனிதனின் வயது அறுபது ஆண்டுகளை எட்டும் வரை வாழ்நாளைத் தள்ளிப் போட்ட பிறகு அவன் (ஆயுள் விஷயத்தில்) கூறும் சாக்குப்போக்குகளை அல்லாஹ் ஏற்றுக் கொள்வதில்லை.\n\nஅறிவிப்பவர்: அபூஹுரைரா (ரலி), நூல்: புகாரி (6419), அஹ்மத் (7388)"},
{"index": "429", "header": "விட்டுச் சென்ற சுவடுகளும் பதிவு செய்யப்படுகின்றன", "content": "பனூ சலிமா குலத்தார் மதீனாவில் ஓரத்தில் (கடைசி பகுதியில்) இருந்தனர். அவர்கள் பள்ளிவாலுக்கு அருகில் குடியேற விரும்பினர் அப்போதுதான் \"மரணித்தவர்களை நாமே உயிர்ப்பிக்கிறோம். அவர்கள் முற்படுத்தியவற்றையும், விட்டுச் சென்றவற்றையும் நாம் பதிவு செய்கிறோம்\" என்ற (36:12) வசனம் இறங்கியது.\nநபி (ஸல்) அவர்கள், \"உங்களுடைய காலடி சுவடுகளுக்கு (நன்மைகள்) பதியப்படும்\" என்று கூறினார்கள். எனவே அவர்கள் இடம்பெயர்ந்து வரவில்லை.\n\nஅறிவிப்பவர்: அபூஸயீத் (ரலி),\nநூல்கள்: திர்மிதீ (3150), இப்னுஹிப்பான் (2042), அஹ்மத் (11592)\n(மஸ்ஜிதுந் நபவீ) பள்ளிவாசலைச் சுற்றி காலி மனைகள் இருந்தன. பனூசலிமா குலத்தார் பள்ளிவாசலுக்கு அருகிலேயே குடியேற விரும்பினர். இந்த விஷயம் அல்லாஹ்வின் தூதர் (ஸல்) அவர்களுக்கு எட்டியபோது அவர்கள், \"நீங்கள் (மஸ்ஜிதுந் நபவீ) பள்ளி வாசலுக்கு அருகில் குடியேறப்போவதாக நான் அறிந்தேனே (அது உண்மையா)?\" என்று கேட்டார்கள். அதற்கு பனூசலிமா குலத்தார் \"ஆம், அல்லாஹ்வின் தூதரே! நாங்கள் அவ்வாறு விரும்பினோம்\" என்று கூறினார்கள். அப்போது அல்லாஹ்வின் தூதர் (ஸல்) அவர்கள், \"பனூசலிமா குலத்தாரே! உங்கள் குடியிருப்புகள் அங்கேயே இருக்கட்டும்! உங்கள் காலடிச் சுவடுகள் (அளவுக்கு நன்மைகள்) பதிவு செய்யப்படும்; உங்கள் குடியிருப்புகள் அங்கேயே இருக்கட்டும்! உங்கள் காலடிச் சுவடுகள் (அளவுக்கு நன்மைகள்) பதிவு செய்யப்படும்\" என்று (இருமுறை) கூறினார்கள்.\n\nஅறிவிப்பவர்: ஜாபிர் (ரலி), நூல்: முஸ்லிம் (1182), அஹ்மத் (14039)\n\nபனூசலிமா குலத்தார் (மஸ்ஜிதுந் நபவீ) பள்ளிவாசலருகே குடிபெயர விரும்பினர். மதீனா(வின் மற்ற பகுதிகள்) காலி செய்யப்படுவதை நபி (ஸல்) அவர்கள் வெறுத்தார்கள். எனவே, \"பனூசலிமா குலத்தினரே! நீங்கள் (பள்ளிவாசலுக்கு நடந்து வருவதற்கான) காலடிச் சுவடுகளின் நன்மைகளை (நற்பலனை) எதிர்பார்க்க மாட்டீர்களா?\" என்று கேட்டார்கள். ஆகவே, பனூசலிமா குலத்தினர் (தாம் முன்பு வசித்துக் கொண்டிருந்த இடத்திலேயே) தங்கிவிட்டனர்.\n\nஅறிவிப்பவர்: அனஸ் (ரலி), நூல்: புகாரி(1887), இப்னுமாஜா(776), அஹ்மத்(11592)"},
{"index": "430", "header": "மறுமையில் கைகள் பேசும்; கால்கள் சாட்சி சொல்லும்", "content": "அவர்களின் வாய்களுக்கு இன்று நாம் முத்திரையிட்டு விடுவோம். அவர்கள் செய்து கொண்டிருந்தவை குறித்து அவர்களின் கைகள் நம்மிடம் பேசும்; அவர்களின் கால்கள் சாட்சி சொல்லும். (36:65)\n359வது குறிப்பைக் காண்க!"},
{"index": "431", "header": "கவிதை அவசியமானதல்ல! எனினும் நல்ல கவிதைக்கு அனுமதி!", "content": "நாம் இவருக்குக் கவிதையைக் கற்றுக் கொடுக்கவில்லை. அது அவருக்கு அவசியமானதும் அல்ல!  (36:69)\n370வது குறிப்பைக் காண்க!"},
{"index": "432", "header": "அஸ்ஸாஃப்ஃபாத் அத்தியாயத்தைத் தொழுகையில் ஓதிய நபியவர்கள்", "content": "நபி (ஸல்) அவர்கள் எங்களுக்குக் குறைவாக ஓதுமாறு ஆணையிட்டார்கள். ஸாஃபாத் அத்தியாயத்தை ஓதி எங்களுக்குத் தொழுவித்தார்கள்.\n\nஅறிவிப்பவர்: இப்னு உமர் (ரலி), நூல்கள்: நஸாயீ (817), அஹ்மத் (4565)"},
{"index": "433", "header": "'நான் நோயாளி' என இப்ராஹீம் நபி கூறியதற்கான காரணம்", "content": "மேலும் \"நான் நோயாளியாவேன்\" எனக் கூறினார்.  (37:89)\n330வது குறிப்பைக் காண்க!"},
{"index": "434", "header": "இறைவனுக்கு முன் அணிவகுத்து நிற்கும் வானவர்கள்", "content": "நாங்கள் அணிவகுத்து நிற்போர். நாங்கள் (இறைவனைப்) போற்றுவோர்\" (என்று வானவர்கள் கூறினர்.) -  (37:165)\n(ஒருநாள் நாங்கள் தொழுது கொண்டிருந்தபோது எங்களிடம்) அல்லாஹ்வின் தூதர் (ஸல்) அவர்கள் புறப்பட்டு வந்தார்கள். அப்போது (நாங்கள் சலாம் கொடுக்கையில் கைகளை உயர்த்திக் கொண்டிருந்தோம். இதைக் கண்ட) அல்லாஹ்வின் தூதர் (ஸல்) அவர்கள், \"ஏன் நீங்கள் உங்களது கைகளைச் சண்டிக் குதிரை வாலை (உயர்த்துவதை)ப் போன்று உயர்த்திக் கொண்டிருக்கிறீர்கள்? தொழுகையில் அடக்கத்தோடு இருங்கள்\" என்று கூறினார்கள். பிறகு (மற்றொரு முறை) அவர்கள் எங்களிடம் வந்த போது நாங்கள் வட்ட வட்டமாக (தனித் தனிக் குழுவாக) நின்று கொண்டிருப்பதைக் கண்டார்கள். அப்போது அவர்கள், \"ஏன் (ஓரணியில் இணையாமல்) பிரிந்து பிரிந்து நிற்கிறீர்கள்?\" என்று கேட்டார்கள். பிறகு (இன்னொரு முறை) அவர்கள் எங்களிடம் வந்தபோது, \"அறிந்து கொள்ளுங்கள்! வானவர்கள் தம் இறைவனுக்கு முன்னால் அணிவகுத்து நிற்பதைப் போன்று நீங்கள் அணிவகுத்து நில்லுங்கள்\" என்று கூறினார்கள். அப்போது நாங்கள், \"அல்லாஹ்வின் தூதரே! வானவர்கள் தம் இறைவனுக்கு முன்னால் எப்படி அணிவகுத்து நிற்கிறார்கள்?\" என்று கேட்டோம். அதற்கு \"வானவர்கள் (முதலில்) முதல் வரிசையைப் பூர்த்தி செய்வார்கள்; வரிசைகளில் ஒருவரோடு ஒருவர் (இடைவெளியின்றி) நெருக்கமாக நிற்பார்கள்\" என்று பதிலளித்தார்கள்.\n\nஅறிவிப்பவர்: ஜாபிர் பின் ஸமுரா (ரலி), நூல்கள்: முஸ்லிம் (736), நஸாயீ (807), அபூதாவுத் (565), இப்னுமாஜா (982), அஹ்மத் (20059)"},
{"index": "435", "header": "போர்க்களத்தில் பயன்படுத்திய வாசகம்", "content": "அது அவர்களின் முற்றத்தில் இறங்கும்போது, எச்சரிக்கப்பட்டவர்களின் விடியல் மிகக் கெட்டதாகவே இருக்கும். (37:177)\nஇவ்வசனத்தில் கூறப்பட்டவை போல நபி (ஸல்) அவர்கள் கைபர் போரின்போது கூறினார்கள்.\nநபி (ஸல்) அவர்கள் (போருக்காக) கைபரை நோக்கிப் புறப்பட்டு இரவு நேரத்தில் அங்கு போய்ச் சேர்ந்தார்கள். அவர்கள் ஒரு சமுதாயத்தாரின் மீது இரவு நேரத்தில் படையெடுத்துச் செல்வார்களாயின் காலை நேரம் வரும்வரை அவர்கள்மீது தாக்குதல் நடத்த மாட்டார்கள்.... அவ்வாறே காலையானதும் யூதர்கள் தம் மண்வெட்டிகளையும் (பேரீச்ச ஓலைகளாலான) கூடைகளையும் எடுத்துக் கொண்டு வெளியே வந்தனர். நபி (ஸல்) அவர்களை அவர்கள் பார்த்த போது, முஹம்மதும் (அவரது) படையும் (வந்துள்ளனர்) என்று கூறினர். நபி (ஸல்) அவர்கள், \"அல்லாஹ் மிகப் பெரியவன். கைபர் பாழாகி விட்டது! நாம் ஒரு சமுதாயத்தின் முற்றத்தில் இறங்குவோமாயின், எச்சரிக்கப்பட்டவர்களின் விடியல் மிகக் கெட்டதாகவே இருக்கும்\" என்று கூறினார்கள்.\n\nஅறிவிப்பவர்: அனஸ் (ரலி), நூல்கள்: புகாரி (2945), முஸ்லிம் (2793)"},
{"index": "436", "header": "ஸாத் அத்தியாயம் 24வது வசனத்தில் ஸஜ்தா செய்தல்", "content": "(தாவூத்) தமது இறைவனிடம் பாவ மன்னிப்புக் கோரி, பணிந்து விழுந்தார். அவர் (அவனை நோக்கி) மீண்டார். (38:24)\n'ஸாத்' (என்னும் 38வது) அத்தியாயத்தில் உள்ள இறை வசனத்திற்கு சுஜூது (சிர வணக்கம்) செய்வது, கட்டாயம் செய்யப்பட வேண்டிய(வை என்று ஆணையிடப்பட்டுள்ள) சுஜூதுகளில் ஒன்றல்ல. ஆயினும், நபி (ஸல்) அவர்கள் (சூரத்து ஸாதின்) அந்த இடத்தில் (38:24) சுஜூது செய்வதை நான் பார்த்திருக்கின்றேன்.\n\nஅறிவிப்பவர்: இப்னு அப்பாஸ் (ரலி),\nநூல்கள்: புகாரி (1069), திர்மிதீ (526), அபூதாவுத் (1200)\n\"தாவூத் (அலை) அவர்கள், ஸாத் (அத்தியாயத்தின் 24வது வசனத்)திற்கு மன்னிப்புத் தேடியவர்களாக ஸஜ்தா செய்தார்கள். நாம் நன்றி செலுத்தும் வகையில் ஸஜ்தா செய்கிறோம்\" என்று நபி (ஸல்) அவர்கள் கூறினார்கள்.\n\nஅறிவிப்பவர்: இப்னு அப்பாஸ் (ரலி),\nநூல்கள்: நஸாயீ (948), தப்ரானீ - அவ்ஸத் (1008), தாரகுத்னீ (1534)"},
{"index": "437", "header": "சுலைமான் நபியின் மாபெரும் அரசாட்சி", "content": "\"என் இறைவனே! என்னை மன்னிப்பாயாக! எனக்குப் பின் எவருக்குமே கிடைக்காத ஆட்சியை எனக்கு அளிப்பாயாக! நீயே கொடை வள்ளல்\" என்று இறைஞ்சினார். (38:35)\nநபி (ஸல்) அவர்கள் ஒரு தொழுகையைத் தொழுதார்கள். (தொழுது முடித்ததும்) \"ஷைத்தான் எனக்குக் காட்சி தந்து என் தொழுகையை முறித்துவிட முயன்றான். அவனை அல்லாஹ் எனக்கு அடிபணியச் செய்தான். அவனை நான் பிடித்துக் கொண்டேன். அவனை ஒரு தூணில் கட்டி வைத்து காலையில் நீங்களெல்லாம் பார்க்க வேண்டுமென விரும்பினேன். 'எனக்குப் பின் எவருக்குமே கிடைக்காத ஆட்சியை எனக்கு அளிப்பாயாக!' (38:35) என்று சுலைமான் நபி கூறியதை நினைவுக்குக் கொண்டு வந்தேன். (அதனால் அவனை விட்டு விட்டேன்) இழிந்த நிலையில் அவனை அல்லாஹ் ஓடச் செய்து விட்டான்\" என்று கூறினார்கள்.\n\nஅறிவிப்பவர்: அபூஹுரைரா (ரலி), நூல்கள்: புகாரி (1210), முஸ்லிம் (941)"},
{"index": "438", "header": "'அத்ன்' எனும் நிலையான சொர்க்கத்தின் சிறப்பு", "content": "இறையச்சமுடையோருக்கு நிலையான சொர்க்கங்கள் எனும் அழகிய தங்குமிடம் உண்டு. அவர்களுக்காக (அதன்) வாயில்கள் திறந்து வைக்கப்பட்டிருக்கும். (38:49-50)\nஅல்லாஹ்வின் தூதர் (ஸல்) அவர்கள் கூறினார்கள்:\nஇரு சொர்க்கங்கள் உண்டு. அவற்றின் பாத்திரங்களும் இதர பொருட்களும் வெள்ளியினால் ஆனவை; (வேறு) இரு சொர்க்கங்களும் உண்டு. அவற்றின் பாத்திரங்களும் இதர பொருட்களும் பொன்னால் ஆனவையாகும் 'அத்ன்' எனும் சொர்க்கத்தில் இருப்பவர்கள் தங்கள் இறைவனைக் காண்பதற்கு, அவன்மீதுள்ள 'பெருமை' எனும் மேலாடை தவிர வேறெந்தத் தடையும் இராது.\n\nஅறிவிப்பவர்: அப்துல்லாஹ் பின் கைஸ் (ரலி),\nநூல்கள்: புகாரி (4878), முஸ்லிம் (296)"},
{"index": "439", "header": "அல்லாஹ்வின் அருளை எதிர்பார்த்துத் தண்டனைக்கு அஞ்சுபவரின் சிறப்பு", "content": "(இறைவனுக்கு இணை வைப்பவன் சிறந்தவனா?) அல்லது மறுமைக்கு அஞ்சித் தன் இறைவனின் அருளை எதிர்பார்த்து, இரவு நேரங்களில் ஸஜ்தா செய்தவாறும், நின்றவாறும் வணங்குப(வன் சிறந்த)வனா? \"அறிந்தோரும், அறியாதோரும் சமமாவார்களா? அறிவுடையோரே படிப்பினை பெறுவர்\" என்று கூறுவீராக! (39:9)\nநபி (ஸல்) அவர்கள், மரணத்தை நெருங்கிய இளைஞர் ஒருவரிடம் சென்றார்கள். \"எப்படி இருக்கிறீர்?\" என்று அவரிடம் கேட்டார்கள். அதற்கவர் \"அல்லாஹ்வின் தூதரே! அல்லாஹ்வின்மீது ஆணையாக அல்லாஹ்வின் அருளை நான் எதிர்பார்க்கிறேன். எனது பாவங்களை எண்ணி அஞ்சுகிறேன்\" என்றார். அப்போது நபி (ஸல்) அவர்கள் \"(இறைவனின் அருளை எதிர்பார்ப்பது, இறைவனின் தண்டனையை அஞ்சுவது ஆகிய) இவ்விரண்டும் இதுபோன்ற நேரத்தில் எந்த அடியானின் உள்ளத்திலாவது ஒருசேர அமையுமானால் அவர் எதிர்பார்ப்பதை அல்லாஹ் வழங்குவான். அவர் அஞ்சக் கூடியதிலிருந்து அவரைப் பாதுகாக்கிறான்\" என்று நபி (ஸல்) கூறினார்கள்.\n\nஅறிவிப்பவர்: அனஸ் (ரலி), நூல்கள்: திர்மிதீ (905), இப்னுமாஜா (4251)"},
{"index": "440", "header": "பொறுமையின் கூலி சொர்க்கம்", "content": "பொறுமையாளர்களின் கூலி கணக்கின்றி நிறைவாக அவர்களுக்கு வழங்கப்படும். (39:10)\nநபி (ஸல்) அவர்கள் கூறினார்கள்:\nஅல்லாஹ் கூறுகிறான்: நான் என் அடியானை, அவனது விருப்பத்திற்குரிய இரு பொருட்களை(ப் பறித்து)க் கொண்டு சோதித்து, அவன் பொறுமை காப்பானேயானால், அவற்றுக்கு பதிலாகச் சொர்க்கத்தை நான் அவனுக்கு வழங்குவேன். (அவனுடைய விருப்பத்திற்குரிய இரு பொருட்கள்' என்பது) அவருடைய இரு கண்களைக் குறிக்கும்.\n\nஅறிவிப்பவர்: அனஸ்(ரலி), நூல்கள்: புகாரி(5653), திர்மிதீ(2324), அஹ்மத்(12012)"},
{"index": "441", "header": "அடுக்கடுக்கான சொர்க்க மாளிகைகள்", "content": "தமது இறைவனை அஞ்சுவோருக்கு மாளிகைகள் உண்டு. அவைகளுக்கு மேலும் (அடுக்கடுக்காகக்) கட்டப்பட்ட மாளிகைகள் உண்டு. அவற்றின் கீழ் ஆறுகள் ஒடும். (இது) அல்லாஹ்வின் வாக்குறுதியாகும். அந்த வாக்குறுதிக்கு அல்லாஹ் மாறுசெய்ய மாட்டான். (39:20)\n\"சொர்க்கவாசிகள் தங்களுக்கு மேலேயுள்ள சிறப்பு அறைகளில் வசிப்பவர்களை, அடிவானில் கிழக்கிலிருந்தோ, மேற்கிலிருந்தோ பயணிக்கின்ற ஒளியுமிழும் நட்சத்திரத்தைப் பார்ப்பதைப் போன்று (ஆர்வத்துடன்) பார்ப்பார்கள். (தகுதியில்) தமக்கும் அவர்களுக்குமிடையேயுள்ள ஏற்றத் தாழ்வைக் கண்டு (ஏக்கம் கொண்டு தான்) அப்படிப் பார்ப்பார்கள்\" என்று நபி (ஸல்) அவர்கள் கூறினார்கள். (இதைக் கேட்ட) நபித் தோழர்கள், \"அல்லாஹ்வின் தூதரே! அவை நபிமார்கள் தங்குமிடங்கள் தாமே? அவற்றை மற்றவர்கள் அடைய முடியாதல்லவா?\" என்று கேட்டனர். நபி (ஸல்) அவர்கள், \"இல்லை. என் உயிரைத் தன் கையில் வைத்திருப்பவன்மீது ஆணையாக! அ(ங்கே தங்குப)வர்கள் அல்லாஹ்வின்மீது (உறுதியான) நம்பிக்கை கொண்டு இறைத் தூதர்களை உண்மையாளர்கள் என ஏற்றுக் கொண்டவர்களே ஆவர்\" என பதிலளித்தார்கள்.\n\nஅறிவிப்பவர்: அபூஸயீத் அல்குத்ரீ (ரலி), நூல்கள்: புகாரி(3256), முஸ்லிம்(5446)"},
{"index": "442", "header": "உலகத்திலுள்ள சண்டைகள் மறுமையில் விசாரிக்கப்படும்", "content": "\"பின்னர், நீங்கள் மறுமை நாளில் உங்கள் இறைவனிடம் ஒருவருக்கொருவர் தர்க்கித்துக் கொள்வீர்கள்\" என்ற (39:31) வசனம் இறங்கியபோது ஜுபைர் (ரலி) அவர்கள் நபிகளாரிடம் \"அல்லாஹ்வின் தூதரே! இவ்வுலகத்தில் எங்களிடம் இருந்த சண்டைகள் மீண்டும் கொண்டு வரப்படுமா?\" என்று கேட்டார்கள். அதற்கு 'ஆம்' என்று நபி (ஸல்) அவர்கள் சொன்னார். \"இந்த விசயம் அப்போது கடுமையாக இருக்கும்\" என்று நான் சொல்லிக் கொண்டேன்.\n\nஅறிவிப்பவர்: அப்துல்லாஹ் பின் ஜுபைர் (ரலி),\nநூல்கள்: திர்மிதீ (3160), அஹ்மத் (1331)"},
{"index": "443", "header": "உறங்கும்போதும் உயிர் கைப்பற்றப்படுகிறது", "content": "உயிர்கள் மரணிக்கும்போதும், மரணிக்காமல் உறக்கத்தில் இருக்கும்போதும் அவற்றை அல்லாஹ்வே கைப்பற்றுகிறான். யாருக்கு மரணத்தை விதியாக்கி விட்டானோ அவற்றை அவன் பிடித்து வைத்துக் கொள்கிறான். மற்றவற்றை நிர்ணயிக்கப்பட்ட தவணைவரை அனுப்பி விடுகிறான். சிந்திக்கும் சமுதாயத்திற்கு இதில் சான்றுகள் உள்ளன. (39:42)\nநாங்கள் நபி (ஸல்) அவர்களுடன் ஓர் இரவில் (பயணம்) சென்று கொண்டிருந்தோம். அப்போது மக்களில் சிலர், \"அல்லாஹ்வின் தூதரே! (பயணத்தைச் சற்று நிறுத்தி) எங்களை இளைப்பாறச் செய்யலாமே!\" என்று கேட்டனர். அதற்கு நபி (ஸல்) அவர்கள், நீங்கள் (ஃபஜ்ர்) தொழாமல் உறங்கி விடுவீர்களோ என நான் அஞ்சுகிறேன்\" என்றார்கள். அப்போது பிலால் (ரலி) அவர்கள், \"உங்களை நான் விழித்தெழச் செய்கிறேன்\" என்று கூறினார்கள். எனவே அனைவரும் (பயனத்தை நிறுத்திப்) படுத்துக் கொண்டனர். பிலால் (ரலி) அவர்கள் தமது முதுகைத் தமது வாகனத்தின் மீது சாய்த்து கொண்டிருந்தபோது தம்மையும் மீறிக் கண்ணயர்ந்து உறங்கி விட்டார்கள். சூரிய வட்டத்தின் ஒரு பகுதி உதித்துவிட்ட நிலையில் நபி (ஸல்) அவர்கள் (முதன் முதலில்) உறக்கத்திலிருந்து விழித்தார்கள். உடனே, \"பிலால்! நீங்கள் சொன்னது என்ன ஆயிற்று?\" என்று கேட்டார்கள். \"இது போன்று உறக்கம்  எனக்கு எப்போதும் ஏற்பட்டதில்லை\" என்று பிலால் (ரலி) அவர்கள் கூறினார்கள். அப்போது நபி (ஸல்) அவர்கள், \"அல்லாஹ், தான் நாடும்போது உங்களின் உயிர்களை கைப்பற்றிக் கொள்கிறான்; தான் நாடும்போது உங்களிடம் திருப்பித் தருகின்றான்\" என்று கூறிவிட்டு, \"பிலால்! எழுந்து, பாங்கு சொல்லி தொழுகைக்கு மக்களை அழைப்பீராக!\" என்று கூறினார்கள். பின்னர் அங்கசுத்தி (உளூ) செய்து, சூரியன் உயர்ந்து தெளிவாகத் தென்பட்டபோது (ஃபஜ்ர்) தொழுதார்கள்.\n\nஅறிவிப்பவர்: அபூகதாதா (ரலி), நூல்கள்: புகாரி (595), நஸாயீ (837), அபூதாவுத்(372), அஹ்மத் (21563)"},
{"index": "444", "header": "கருத்து வேறுபாடு கொண்டவற்றில் மறுமையில் தீர்ப்பளிக்கப்படும்", "content": "\"அல்லாஹ்வே! வானங்களையும், பூமியையும் முன்மாதிரியின்றிப் படைத்தவனே! மறைவானவற்றையும், வெளிப்படையானவற்றையும் அறிந்தவனே! உன் அடியார்கள் கருத்து வேறுபாடு கொண்டிருப்பவற்றில் நீயே அவர்களுக்கிடையே தீர்ப்பு வழங்குவாய்!\" என்று கூறுவீராக! (39:46)\nநான் இறைநம்பிக்கையாளர்களின் அன்னை ஆயிஷா (ரலி) அவர்களிடம், \"நபி (ஸல்) அவர்கள் இரவுத் தொழுகையைத் துவக்கியதும் முதலில் என்ன கூறுவார்கள்?\" என்று கேட்டேன். அதற்கு அவர்கள், \"நபி (ஸல்) அவர்கள் இரவுத் தொழுகையைத் துவக்கியதும் 'அல்லாஹும்ம ரப்ப ஜிப்ராயீல வ மீக்காயீல வ இஸ்ராஃபீல, ஃபாத்திரஸ் ஸமாவாத்தி வல்அர்ளி, ஆலிமல் ஃகைபி வஷ்ஷஹாதத்தி, அன்த தஹ்குமு பைன இபாதிக ஃபீமா கானூ ஃபீஹி யக்தலிஃபூன். இஹ்தினீ லிமக்துலிஃப ஃபீஹி மினல் ஹக்கி பி இத்னிக, இன்னக தஹ்தீ மன் தஷாஉ இலா ஸிராதிம் முஸ்தகீம்' என்று கூறுவார்கள்\" என்று பதிலளித்தார்கள்.\n(பொருள்: இறைவா! (வானவர்களாகிய) ஜிப்ராயீல், மீக்காயீல், இஸ்ராஃபீல் ஆகியோரின் அதிபதியே! வானங்கள் மற்றும் பூமியை முன்மாதிரியின்றிப் படைத்தவனே! மறைவானவற்றையும் வெளிப்படையானவற்றையும் அறிந்தவனே! நீ உன் அடியார்களிடையே அவர்கள் கொண்டிருந்த கருத்து வேறுபாடுகள் குறித்து (மறுமையில்) தீர்ப்பு வழங்குவாய். (பிற மக்களால்) மாற்றுக் கருத்து கொள்ளப்பட்டாலும் சத்திய (மார்க்க)த்திலேயே உன் தயவால் என்னை நிலைத்திருக்கச் செய்வாயாக! நீ நாடியவர்களை நேரான வழியில் நீயே செலுத்துகிறாய்.)\n\nஅறிவிப்பவர்: அபூ ஸலமா, நூல்கள்: முஸ்லிம் (1418), நஸாயீ (1607), அபூதாவுத்(653), இப்னுமாஜா (1347), அஹ்மத் (24068)"},
{"index": "445", "header": "அல்லாஹ் எல்லாப் பாவங்களையும் மன்னிப்பவன்", "content": "\"தமக்குத் தாமே வரம்பு மீறிய என் அடியார்களே! நீங்கள் அல்லாஹ்வின் அருளில் விரக்தியடைந்து விடாதீர்கள்! அல்லாஹ் எல்லாப் பாவங்களையும் மன்னிப்பான். அவனே மன்னிப்புமிக்கவன்; நிகரிலா அன்பாளன்\" என்று (இறைவன் கூறுகிறான் என நபியே!) கூறுவீராக!  (39:53)\nஇணைவைப்பவர்களில் சிலர், நிறையக் கொலைகளைப் புரிந்தனர்; விபச்சாரம் அதிகமாகச் செய்திருந்தனர். (ஒரு நாள்) அவர்கள் முஹம்மத் (ஸல்) அவர்களிடம் வந்து, \"நீங்கள் கூறி வருகின்ற(போதனை முதலிய)வையும் நீங்கள் அழைப்பு விடுக்கின்ற (இஸ்லாமிய) மார்க்கமும் உறுதியாக நல்லவையே! நாங்கள் புரிந்துவிட்ட பாவங்களுக்குப் பரிகாரம் ஏதேனும் உண்டா என நீங்கள் எங்களுக்குத் தெரிவித்தால் (நன்றாயிருக்குமே)\" என்று கூறினர். அப்போது, \"அவர்கள் அல்லாஹ்வுடன் வேறு எந்தக் கடவுளையும் அழைக்க மாட்டார்கள். அல்லாஹ் புனிதமாக்கிய எந்த உயிரையும் நியாயமின்றிக் கொல்ல மாட்டார்கள்; விபச்சாரம் செய்ய மாட்டார்கள்....\" எனும் (25:68) வசனம் அருளப்பட்டது. மேலும், \"தமக்குத் தாமே வரம்பு மீறிய என் அடியார்களே! நீங்கள் அல்லாஹ்வின் அருளில் விரக்தியடைந்து விடாதீர்கள்!\" எனும் (39:53) வசனமும் அருளப்பட்டது.\n\nஅறிவிப்பவர்: இப்னு அப்பாஸ் (ரலி), நூல்கள்: புகாரி (4810), முஸ்லிம் (193)"},
{"index": "446", "header": "மறுமையில் வெற்றி பெற இறைவன் அருளியதைப் பின்பற்ற வேண்டும்", "content": "அல்லாஹ் எனக்கு நேர்வழி காட்டியிருந்தால் நான் இறையச்சமுடையோரில் ஆகியிருப்பேனே!\" என்று கூறாதிருக்க (உங்கள் இறைவனிடமிருந்து உங்களுக்கு அருளப்பட்டுள்ள மிக அழகானவற்றைப் பின்பற்றுங்கள்!)   - (39:57)\nநபி (ஸல்) அவர்கள் கூறினார்கள்:\nநரகவாசிகள் ஒவ்வொருவருக்கும் (நல்லறங்கள் செய்திருந்தால் கிடைக்கும்) சொர்க்கத்தின் தங்குமிடத்தைக் காட்டப்படும். அப்போது \"அல்லாஹ் எனக்கும் நேர்வழி காட்டிருக்கக்கூடாதா?\" என்று சொல்வான். இது அவர்களுக்குத் துக்கமாக அமையும். சொர்க்கவாசிகள் ஒவ்வொருவருக்கும் (அவர்கள் பாவம் செய்திருந்தால் கிடைக்கும்) நரகத்தில் தங்குமிடத்தைக் காட்டப்படும். அப்போது அவர், \"அல்லாஹ் எனக்கு நேர்வழி காட்டிருக்கா விட்டால் (என் நிலை என்ன?)\" என்று சொல்லுவார். இது அவருக்கு நன்றி செலுத்துவதாக அமையும்.\n\nஅறிவிப்பவர்: அபூஹுரைரா(ரலி), நூல்கள்: அஹ்மத்(10240), நஸாயீகுப்ரா(11454)"},
{"index": "447", "header": "மறுமையில் பூமியும், வானங்களும் இறைவனின் கரங்களில் இருக்கும்", "content": "யூத மத அறிஞர்களில் ஒருவர் அல்லாஹ்வின் தூதர் (ஸல்) அவர்களிடம் வந்து, \"முஹம்மதே! அல்லாஹ், வானங்களை ஒரு விரல்மீதும், பூமிகளை ஒரு விரல்மீதும், மரங்களை ஒரு விரல்மீதும், தண்ணீர் மற்றும் ஈரமான மண்ணை ஒரு விரல்மீதும், இதர படைப்பினங்களை ஒரு விரல்மீதும் வைத்துக் கொண்டு, \"நானே (ஏகாதிபத்தியம் உள்ள) அரசன்\" என்று சொல்வான் என நாங்கள் (எங்களது வேத நூலான தவ்ராத்தில்) கண்டோம்\" என்று சொன்னார். இதைக் கேட்ட நபி (ஸல்) அவர்கள் அந்த அறிஞரின் கருத்தை உண்மையென ஆமோதிக்கும் விதத்தில், தமது கடைவாய்ப் பற்கள் தெரியச் சிரித்தார்கள். பிறகு, \"அல்லாஹ்வை, அவனது தகுதிக்குத் தக்கவாறு அவர்கள் மதிக்கவில்லை. மறுமை நாளில் அவனது பிடியில் பூமி முழுவதும் இருக்கும். வானங்கள் அவனது வலது கரத்தில் சுருட்டப்பட்டிருக்கும்\" எனும் (39:67) வசனத்தை ஓதினார்கள்.\n\nஅறிவிப்பவர்: இப்னு மஸ்வூத் (ரலி), நூல்கள்: புகாரி (4811), முஸ்லிம் (5371)\n\nஅல்லாஹ்வின் தூதர் (ஸல்) அவர்கள் கூறினார்கள்:\n(மறுமை நாளில்) அல்லாஹ் பூமியை தனது கைப்பிடிக்குள் அடக்கிக் கொள்வான்; வானங்களைத் தனது வலக்கரத்தில் சுருட்டிக் கொள்வான்; பிறகு, \"நானே அரசன்! எங்கே பூமியின் அரசர்கள்?\" என்று கேட்பான்.\n\nஅறிவிப்பவர்: அபூஹுரைரா (ரலி), நூல்கள்: புகாரி (4812), முஸ்லிம் (5375)\n\n\"மறுமை நாளில் அவனது பிடியில் பூமி முழுவதும் இருக்கும். வானங்கள் அவனது வலது கரத்தில் சுருட்டப்பட்டிருக்கும்..\" (39:67) எனும் இறைவசனத்தைக் குறிப்பிட்டு, \"அல்லாஹ்வின் தூதரே! அன்றைய நாளில் இறைநம்பிக்கையாளர்கள் எங்கே இருப்பார்கள்?\" என்று கேட்டேன். அதற்கு அவர்கள், \"அஸ்ஸிராத் (எனும் நரகப் பாலத்தின்)மீது\" என்று பதிலளித்தார்கள்.\n\nஅறிவிப்பவர்: ஆயிஷா (ரலி), நூல்: திர்மிதீ (3165)"},
{"index": "448", "header": "இரண்டு முறை ஊதப்படும் ஸூர்", "content": "ஸூர் ஊதப்படும். அல்லாஹ் நாடியோரைத் தவிர வானங்களில் உள்ளவர்களும், பூமியில் உள்ளவர்களும் மூர்ச்சையாகி (மரணித்து) விடுவார்கள். பின்னர் அது மற்றொரு முறை ஊதப்படும். உடனே அவர்கள் எழுந்து பார்த்துக் கொண்டிருப்பார்கள். (39:68)\nயூதர் ஒருவர் (சந்தையில்) தம் சரக்கை எடுத்துக் காட்டியபோது மிகக் குறைந்த விலை அவருக்குக் கொடுக்கப்பட்டது. அதை அவர் விரும்பவில்லை. உடனே அவர், \"(நான் இந்த விலையை வாங்கிக் கொள்ள) மாட்டேன்; மனிதர்கள் அனைவரையும் விட (சிறந்தவராக) மூசாவைத் தேர்ந்தெடுத்துக் கொண்டவன் மீது சத்தியமாக!\" என்று கூறினார். இதை அன்சாரிகளில் ஒருவர் கேட்டுவிட்டார். உடனே எழுந்து அந்த யூதரின் முகத்தில் அறைந்து, \"நபி (ஸல்) அவர்கள் நமக்கிடையே வாழ்ந்து கொண்டிருக்க, \"மனிதர்கள் அனைவரையும் விட மூசாவைத் தேர்ந்தெடுத்துக் கொண்டவன் மீது சத்தியமாக!' என்றா நீ கூறுகிறாய்?\" என்று கேட்டார். உடனே அந்த யூதர் நபி (ஸல்) அவர்களிடம் சென்று, \"அபுல் காசிம் அவர்களே! (என் உயிர், உடைமை, மானத்தைப் பாதுகாப்பதாக) எனக்கு நீங்கள் பொறுப்பேற்று ஒப்பந்தம் செய்து தந்திருக்கிறீர்கள். என் முகத்தில் அறைந்தவரின் நிலை என்ன?\" என்று கேட்டார். நபி (ஸல்) அவர்கள் அந்த முஸ்லிமை நோக்கி, \"நீ ஏன் இவரது முகத்தில் அறைந்தாய்?\" என்று கேட்டார்கள். அவர் விஷயத்தை நபி (ஸல்) அவர்களிடம் சொன்னார். உடனே, நபி (ஸல்) அவர்களுடைய முகத்தில் கோபக்குறி தென்படுகின்ற அளவிற்கு அவர்கள் கோபமடைந்தார்கள். பிறகு, \"அல்லாஹ்வின் நேசர்களுக்கிடையே ('ஒருவர் மற்றவரை விடச் சிறப்பானவர்' என்று) ஏற்றத் தாழ்வு பாராட்டாதீர்கள். ஏனெனில், (மறுமை நாளில்) எக்காளம் ஊதப்படும். உடனே, வானங்களில் இருப்பவர்களும் பூமியில் இருப்பவர்களும் மூர்ச்சையடைந்து விழுவார்கள்; அல்லாஹ் நாடியவர்களைத் தவிர. பிறகு, அது இன்னொரு முறை ஊதப்படும். அப்போது (உயிராக்கி) எழுப்பப்படுபவர்களில் நான் தான் முதல் ஆளாக இருப்பேன். அந்த வேளையில் மூசா (அலை) அவர்கள் இறை சிம்மாசனத்தைப் பிடித்துக் கொண்டிருப்பார்கள். \"அவர்கள் 'தூர்சினாய்' மலையில்  இறைவனைச் சந்தித்த) நிகழ்ச்சியின்போது  மூர்ச்சையாகி விழுந்தது கணக்கிலெடுக்கப் (பட்டு இங்கு அவருக்கு விதிவிலக்கு அளிக்கப்)பட்டதா? அல்லது எனக்கு முன்பே அவர் (மயக்கம் தெளிவிக்கப்பட்டு) எழுப்பப்பட்டு விட்டாரா?' என்று எனக்குத் தெரியாது\" என்று கூறினார்கள்.\n\nஅறிவிப்பவர்: அபூஹுரைரா (ரலி), நூல்கள்: புகாரி (3414), முஸ்லிம் (4731)\n\n\"(உலக முடிவு நாளில் அனைத்தையும் அழிப்பதற்காகவும், பின்னர் அனைவரையும் எழுப்புவதற்காகவும் ஊதப்படும்) இரு எக்காளத்திற்கும் (ஸூர்) மத்தியில் (இடைப்பட்ட காலம்) நாற்பது\" என்று அல்லாஹ்வின் தூதர் (ஸல்) அவர்கள் கூறியதாக அபூஹுரைரா (ரலி) அவர்கள் சொன்னார்கள். அபூஹுரைரா (ரலி) அவர்களின் நண்பர்கள், \"(அபூஹுரைரா அவர்களே!) நாட்களில் நாற்பதா?\" என்று கேட்டனர். அபூஹுரைரா (ரலி) அவர்கள், \"(நான் அறியாததற்குப் பதிலளிப்பதிலிருந்து) நான் விலகிக் கொள்கிறேன்\" என்று சொன்னார்கள். (நண்பர்களான) அவர்கள், \"நாற்பது மாதங்களா?\" என்று கேட்டனர். அதற்கும் \"நான் விலகிக் கொள்கிறேன்\" என அபூஹுரைரா கூறினார்கள். \"வருடங்கள் நாற்பதா?\" என்று கேட்டனர். அப்போதும் அபூஹுரைரா (ரலி) அவர்கள், \"நான் விலகிக் கொள்கிறேன்\" என்று  சொன்னார்கள். பின்னர், \"வானத்திலிருந்து அல்லாஹ் தண்ணீரை இறக்குவான். அப்போது (மண்ணறைகளுக்குள் உக்கிப் போயிருக்கும் மனித சடலங்கள்) தாவரங்கள் முளைத்து எழுவதுபோல் எழுவார்கள். மனிதனிலுள்ள (உறுப்புகள்) அனைத்துமே (மண்ணுக்குள்) உக்கிப் போகாமல் இருப்பதில்லை. ஆனால், ஒரேயோர் எலும்பைத் தவிர! அதுதான் (முதுகந்தண்டின் வேர்ப் பகுதியிலிருக்கும்) உள்வால் எலும்பின் (அணுவளவு) நுனியாகும். அதை வைத்தே படைப்பினங்கள் (மீண்டும்) மறுமை நாளில் உருவாக்கப்படும்\" என்று மேலும் சொன்னார்கள்.\n\nஅறிவிப்பவர்: அபூ ஸாலிஹ், நூல்கள்: புகாரி (4935), முஸ்லிம் (5660)"},
{"index": "449", "header": "வணக்கத்தை அல்லாஹ்வுக்கே உரித்தாக்கி, அவனிடமே பிரார்த்தித்தல்", "content": "இறைமறுப்பாளர்கள் வெறுத்தாலும் அல்லாஹ்வுக்கே வணக்கத்தை உரித்தாக்கி, அவனிடமே பிரார்த்தியுங்கள்! (40:14)\nஅப்துல்லாஹ் பின் அஸ்ஸுபைர் (ரலி) அவர்கள் ஒவ்வொரு தொழுகைக்குப் பின்பும் சலாம் கொடுத்தவுடன் \"லா இலாஹ இல்லல்லாஹு வஹ்தஹு லா ஷரீக்க லஹு, லஹுல் முல்க்கு, வ லஹுல் ஹம்து, வஹுவ அலா குல்லி ஷையின் கதீர். லா ஹவ்ல வலா குவ்வத்த இல்லா பில்லாஹ். லா இலாஹ இல்லல்லாஹு, வ லா நஅபுது இல்லா இய்யாஹு லஹுந் நிஅமத்து வ லஹுல் ஃபள்லு. வ லஹுஸ் ஸனாஉல் ஹசனு. லா இலாஹ இல்லல்லாஹு முக்லிஸீன லஹுத்தீன வலவ் கரிஹல் காஃபிரூன்' (அல்லாஹ்வைத் தவிர வேறு இறைவனில்லை. அவன் தனித்தவன். அவனுக்கு இணையானவன் எவனுமில்லை. ஆட்சியதிகாரம் அவனுக்கே உரியது. எல்லாப் புகழும் அவனுக்கே உரியது. அவன் அனைத்தின் மீதும் ஆற்றலுள்ளவன். அல்லாஹ்வின் உதவியின்றிப் பாவங்களிலிருந்து விலகிச் செல்லவோ, நல்லறங்கள் புரிய வலிமை பெறவோ (எவராலும்) இயலாது. அல்லாஹ்வைத் தவிர வேறு இறைவனில்லை. அவனைத் தவிர வேறெவரையும் நாங்கள் வழிபடமாட்டோம். அருட்கொடைகள் அவனுக்கே உரியன. மாட்சிமை அவனுக்கே உரியது. அழகிய கீர்த்தியும் அவனுக்கே உரியது. அல்லாஹ்வைத் தவிர வேறு இறைவனில்லை. இறைமறுப்பாளர்கள் வெறுத்தாலும் வணக்கத்தை அல்லாஹ்வுக்கே உரித்தாக்கி அவனிடமே பிரார்த்திக்கிறோம்\" என்று கூறுவார்கள். மேலும், \"அல்லாஹ்வின் தூதர் (ஸல்) அவர்கள் ஒவ்வொரு தொழுகைக்குப் பிறகும் இந்த திக்ருகளை ஓதி வந்தார்கள்\" என்றும் கூறினார்கள்.\n\nஅறிவிப்பவர்: அபூ ஜுபைர், நூல்கள்: முஸ்லிம் (1041), நஸாயீ (1322), அபூதாவுத் (1288), அஹ்மத் (15523)"},
{"index": "450", "header": "ஏகத்துவத்தைக் கூறுவோருக்கு எதிரிகளால் துன்பங்கள் ஏற்படும்", "content": "ஃபிர்அவ்னுடைய குடும்பத்தாரில் தனது இறைநம்பிக்கையை மறைத்து வைத்திருந்த இறைநம்பிக்கை கொண்ட ஒரு மனிதர், \"எனது இறைவன் அல்லாஹ்தான் என்று கூறியதற்காக ஒரு மனிதரை நீங்கள் கொல்லப் போகிறீர்களா? உங்கள் இறைவனிடமிருந்து தெளிவான சான்றுகளை அவர் உங்களிடம் கொண்டு வந்துள்ளார். அவர் பொய்யராக இருந்தால், அவரது பொய் அவரைச் சார்ந்தது. ஆனால் அவர் உண்மையாளராக இருந்தால் அவர் உங்களுக்கு எச்சரிப்பவற்றில் சில உங்களுக்கு ஏற்பட்டு விடும். வரம்பு மீறிய பெரும் பொய்யனுக்கு அல்லாஹ் நேர்வழி காட்ட மாட்டான்\" என்று கூறினார். (40:28)\nநபி (ஸல்) அவர்களுக்கு இணைவைப்பாளர்கள் துன்பங்கள் இழைத்தபோது இதே சொற்களை அந்த இணைவைப்பாளர்களை நோக்கி அபூபக்ர் சித்தீக் (ரலி) அவர்கள் கூறினார்கள்.\n\"இணைவைப்பவர்கள் அல்லாஹ்வின் தூதருக்கு இழைத்த துன்பங்களிலேயே மிகக் கடுமையானது எது?\" என்று நான் அப்துல்லாஹ் பின் அம்ர் (ரலி) அவர்களிடம் கேட்டேன். அதற்கு அவர்கள், \"(ஒரு முறை மக்காவில்) உக்பா பின் அபீ முஐத் என்பவன், நபி (ஸல்) அவர்கள் தொழுது கொண்டிருக்கும் நிலையில் வந்து தன் போர்வையை அவர்களுடைய கழுத்தில் போட்டு அதை (அவர்களின் மூச்சு திணறும்படி) கடுமையாக நெறித்ததை நான் பார்த்தேன். அப்போது அபூபக்ர் (ரலி) அவர்கள் வந்து, நபி (ஸல்) அவர்களை விட்டு உக்பாவை (தம் கையால்) தள்ளினார்கள். அப்போது, \"எனது இறைவன் அல்லாஹ்தான் என்று கூறியதற்காக ஒரு மனிதரை நீங்கள் கொல்லப் போகிறீர்களா? உங்கள் இறைவனிடமிருந்து தெளிவான சான்றுகளை அவர் உங்களிடம் கொண்டு வந்துள்ளார்\" என்று சொன்னார்கள்.\n\nஅறிவிப்பவர்: உர்வா, நூல்கள்: புகாரி (3678), அஹ்மத் (6614)"},
{"index": "451", "header": "இறந்தவர்களுக்குக் காலையிலும், மாலையிலும் அவர்களின் தங்குமிடம் காட்டப்படுதல்", "content": "ஃபிர்அவ்னின் கூட்டத்தாரைக் கொடிய வேதனை சுற்றி வளைத்தது. காலையிலும், மாலையிலும் நரக நெருப்பில் காட்டப்படுவார்கள். மறுமை நிகழும் நாளில், \"ஃபிர்அவ்னின் கூட்டத்தாரைக் கடும் வேதனையில் புகுத்துங்கள்!\" (எனக் கூறப்படும்.)  - (40:46)\nஅல்லாஹ்வின் தூதர் (ஸல்) அவர்கள் கூறினார்கள்:\nஉங்களில் ஒருவர் இறந்துவிட்டால் அவர் தங்குமிடம் அவருக்குக் காலையிலும் மாலையிலும் எடுத்துக் காட்டப்படும். அவர் சொர்க்கவாசியாக இருந்தால் சொர்க்கத்திலிருப்பதாகவும், நரகவாசியாக இருந்தால் நரகத்திலிருப்பதாகவும் (எடுத்துக் காட்டப்படும்). மேலும், 'அல்லாஹ் மறுமை நாளில் உன்னை எழுப்புகின்ற வரை இதுவே (கப்ர்) உனது தங்குமிடம்' என்றும் கூறப்படும்.\n\nஅறிவிப்பவர்: இப்னு உமர் (ரலி), நூல்கள்: புகாரி (1379), முஸ்லிம் (5500)"},
{"index": "452", "header": "பிரார்த்தனையே வணக்கமாகும்", "content": "\"என்னிடம் பிரார்த்தியுங்கள்! நான் உங்களுக்குப் பதிலளிக்கிறேன். என்னை வணங்குவதை விட்டும் கர்வம் கொள்வோர் இழிவடைந்தோராக நரகத்தில் நுழைவார்கள்\" என உங்கள் இறைவன் கூறுகிறான். (40:60)\n\"பிரார்த்தனை - அதுவே வணக்கமாகும்\" என்று நபி (ஸல்) அவர்கள் கூறிவிட்டு \"என்னிடம் பிரார்த்தியுங்கள்! நான் உங்களுக்குப் பதிலளிக்கிறேன்\" என்று உங்கள் இறைவன் கூறுகின்றான் என்று சொன்னார்கள்.\n\nஅறிவிப்பவர்: நுஃமான் பின் பஷீர் (ரலி), நூல்கள்: அபூதாவுத் (1264), திர்மிதீ(3294), இப்னுமாஜா (3818), அஹ்மத் (17629)"},
{"index": "453", "header": "மேற்குத் திசை புயல் காற்றால் அழிக்கப்பட்ட ஆது சமுதாயம்", "content": "துயரமான நாட்களில் கடும் புயல் காற்றை அவர்கள்மீது அனுப்பினோம். (41:16)\nநபி (ஸல்) அவர்கள் கூறினார்கள்:\nநான் ('ஸபா' எனும்) கிழக்குத் திசை காற்றின் மூலம் வெற்றி அளிக்கப்பட்டுள்ளேன்; ஆது' சமுகத்தார் ('தபூர்' எனும்) மேற்குத் திசை காற்றினால் அழிக்கப்பட்டனர்.\n\nஅறிவிப்பவர்: இப்னு அப்பாஸ் (ரலி), நூல்கள்: புகாரி (1035), முஸ்லிம் (1642)"},
{"index": "454", "header": "அல்லாஹ், அனைத்தையும் அறிபவன்", "content": "இறையில்லம் (கஅபாவிற்கு) அருகில் \"குறைஷியரில் இருவரும் ஸகீஃபியரில் ஒருவரும்' அல்லது \"ஸகீஃபியரில் இருவரும் குறைஷியரில் ஒருவரும்' (ஆக மூவர் ஓரிடத்தில்) ஒன்றுகூடினர். அவர்களின் வயிறுகளில் கொழுப்பு நிறைய இருந்தது. இதயங்களில் சிந்தனை குறைவாக இருந்தது. அவர்களில் ஒருவர், \"நாம் பேசுவதை அல்லாஹ் கேட்கிறான் என்று நீங்கள் கருதுகின்றீர்களா?\" என்று கேட்டார். மற்றொருவர், \"நாம் சப்தமாகப் பேசினால் அவன் கேட்கின்றான். நாம் இரகசியமாகப் பேசினால் அவன் கேட்பதில்லை\" என்று பதிலளித்தார். (அவர்களில்) இன்னும் ஒருவர், \"நாம் சப்தமிட்டுப் பேசும்போது அவன் கேட்பானெனில் நாம் இரகசியமாகப் பேசும்போதும் அவன் கேட்கத்தான் செய்வான்\" என்று கூறினார். அப்போது அல்லாஹ், \"உங்களுக்கு எதிராக உங்கள் செவிகளும், கண்களும், தோல்களும் சாட்சி கூறாமல் இருக்க, (உங்கள் செயல்களை அவற்றிடமிருந்து) நீங்கள் மறைத்துக் கொள்ளவில்லை\" எனும் வசனங்களை (41:22-24) அருளினான்.\n\nஅறிவிப்பவர்: இப்னு மஸ்வூத் (ரலி), நூல்கள்: புகாரி (4817), முஸ்லிம் (4979)"},
{"index": "455", "header": "இறைவனைப் பற்றித் தவறான எண்ணம் கொள்ளக் கூடாது", "content": "உங்கள் இறைவனைப் பற்றி எண்ணியிருந்த உங்களின் இந்த எண்ணம்தான் உங்களை அழித்து விட்டது. எனவே நீங்கள் நஷ்டமடைந்தோரில் ஆகி விட்டீர்கள். (41:23)\nநபி (ஸல்) அவர்கள் இறப்பதற்கு மூன்று நாட்களுக்கு முன்னால், \"உங்களில் ஒருவர் அல்லாஹ் குறித்து நல்லெண்ணம் கொள்ளாமல் மரணிக்க வேண்டாம்\" என்று கூறியதை நான் கேட்டேன்.\n\nஅறிவிப்பவர்: ஜாபிர் (ரலி), நூல்கள்: முஸ்லிம் (5116) , அபூதாவுத் (2706), இப்னுமாஜா (4157), அஹ்மத் (13611)"},
{"index": "456", "header": "இறைநம்பிக்கையில் உறுதியாக இருப்போருக்கே நற்செய்தி உண்டு", "content": "\"எங்கள் இறைவன் அல்லாஹ்\" என்று சொல்லி, பின்னர் உறுதியாக நிலைத்து இருந்தோரிடம் \"பயப்படாதீர்கள்! கவலைப்படாதீர்கள்! உங்களுக்கு வாக்களிக்கப்பட்ட சொர்க்கத்தைக் கொண்டு நற்செய்தி பெற்றுக் கொள்ளுங்கள்\" என்று (கூறி) வானவர்கள் இறங்குவார்கள். (41:30)\nநான் \"அல்லாஹ்வின் தூதரே! இஸ்லாம் குறித்து (சுருக்கமாக) எனக்கு ஒரு விளக்கம் அளியுங்கள். \"தங்களுக்குப் பிறகு யாரிடமும்' அல்லது \"தங்களைத் தவிர வேறு யாரிடமும்' அது குறித்து நான் கேட்க வேண்டியதிருக்கக் கூடாது\" என்று வினவினேன்\nஅதற்கு அல்லாஹ்வின் தூதர் (ஸல்) அவர்கள், \"அல்லாஹ்வின்மீது நம்பிக்கை கொண்டேன்' என்று கூறி, அதில் உறுதியாக நிலைத்து நிற்பீராக!\" என்று சொன்னார்கள்\n\nஅறிவிப்பவர்: சுஃப்யான் பின் அப்தில்லாஹ் அஸ்ஸகஃபீ (ரலி),\nநூல்கள்: முஸ்லிம் (62) , திர்மிதீ (2334), இப்னுமாஜா (3962), அஹ்மத் (14869)"},
{"index": "457", "header": "சூரியனும், சந்திரனும் அல்லாஹ்வின் சான்றுகள்", "content": "இரவும், பகலும், சூரியனும், சந்திரனும் அவனது சான்றாதாரங்களில் உள்ளவையாகும். (41:37)\nஅல்லாஹ்வின் தூதர் (ஸல்) அவர்கள் கூறினார்கள்:\nசூரியனும் சந்திரனும் அல்லாஹ்வின் சான்றுகளில் இரு சான்றுகளாகும். எவரது இறப்புக்காகவும் சூரிய சந்திர கிரகணங்கள் ஏற்படுவதில்லை. மாறாக அவற்றின் மூலம் அல்லாஹ், தன் அடியார்களை எச்சரிக்கிறான்.\n\nஅறிவிப்பவர்: அபூ பக்ரா (ரலி), நூல்கள்: புகாரி (1048), முஸ்லிம் (1671)"},
{"index": "458", "header": "இறைத் தூதர்களின் மார்க்கம் ஒன்றே!", "content": "நூஹுக்கு அவன் எதை அறிவுறுத்தினானோ அதையே உங்களுக்கும் மார்க்கமாக்கியுள்ளான். (நபியே!) உமக்கு நாம் இறைச்செய்தியாக அறிவித்ததும், இப்றாஹீம், மூஸா, ஈஸா ஆகியோருக்கு அறிவுறுத்தியதும் \"மார்க்கத்தை நிலை நிறுத்துங்கள்! அதில் பிரிந்து விடாதீர்கள்!\" என்பதுதான்.  (42:13)\nஅல்லாஹ்வின் தூதர் (ஸல்) அவர்கள் கூறினார்கள்:\nநான் மர்யமின் மைந்தர் ஈசா (அலை) அவர்களுக்கு இம்மையிலும் மறுமையிலும் மக்களிலேயே மிகவும் நெருக்கமானவன் ஆவேன். இறைத் தூதர்கள் ஒரே தந்தையின் பிள்ளைகள் ஆவர். அவர்களின் தாய்மார்கள் பலராவர். அவர்களுடைய மார்க்கம் ஒன்றே!\n\nஅறிவிப்பவர்: அபூஹுரைரா (ரலி), நூல்கள்: புகாரி (3443), முஸ்லிம் (4362)"},
{"index": "459", "header": "உறவு முறையைப் பேண விரும்பிய இறைத் தூதர்", "content": "(நபியே!) \"உறவினர்களுக்கிடையில் பாசத்தைத் தவிர எந்தக் கூலியையும் இதற்காக உங்களிடம் நான் கேட்கவில்லை\" என்று கூறுவீராக!  (42:23)\nஇப்னு அப்பாஸ்(ரலி) அவர்களிடம், 'உறவினர்களுக்கிடையிலான பாசத்தைத் தவிர' எனும் (42:23) வசனத் தொடர் குறித்துக் கேட்கப்பட்டது. அப்போது (அங்கிருந்த) ஸயீத் இப்னு ஜுபைர், '(இந்த வசனத்திலுள்ள) 'உறவினர்கள்' என்பது 'முஹம்மத் (ஸல்) அவர்களின் உறவினர்களை (பனூ ஹாஸிமை)க் குறிக்கும்' என்று கூறினார்கள். உடனே, இப்னு அப்பாஸ் (ரலி), 'அவசரப்பட்டுவிட்டீர்; குறைஷிக் குலத்தின் எல்லாக் கிளையினருக்கும் நபி(ஸல்) அவர்களுடன் உறவு முறை இருக்கத்தான் செய்தது' என்று கூறிவிட்டு, 'நபி(ஸல்) அவர்கள், (குறைஷியரின் அனைத்துக் கிளையினரையும் நோக்கி) குறைந்தபட்சம் எனக்கும் உங்களுக்கும் இடையிலுள்ள உறவு முறையைப் பேணி (நல்ல முறையில்) நடந்து கொள்ள வேண்டுமென்றே பெரிதும் விரும்புகிறேன் என்று கூறினார்கள்' என விளக்கமளித்தார்கள்.\n\nஅறிவிப்பவர்: தாவூத் பின் கைஸான்,\nநூல்கள்: புகாரி (4818), திர்மிதீ (3174), அஹ்மத் (1920)"},
{"index": "460", "header": "அடியான் பாவ மன்னிப்புக் கோரும்போது அல்லாஹ் மகிழ்ச்சியடைகிறான்", "content": "அவனே தனது அடியார்களின் பாவ மன்னிப்புக் கோரிக்கையை ஏற்கிறான். தீமைகளை மன்னிக்கிறான். நீங்கள் செய்பவற்றையும் அறிகிறான்.  (42:25)\nஅல்லாஹ்வின் தூதர் (ஸல்) அவர்கள் கூறினார்கள்:\nஉங்களில் ஒருவர் வறண்ட பாலைவனத்தில் ஒட்டகத்தில் பயணம் மேற்கொண்டார். (அவர் ஓரிடத்தில் இறங்கி ஓய்வெடுத்துக் கொண்டிருந்தபோது) அவரது ஒட்டகம் தப்பியோடி விட்டது. அதன் மீதே அவரது உணவும் பானமும் இருந்தன. அவர் (தமது ஒட்டகத்தைத் தேடியலைந்து அதைக் கண்டுபிடிக்க முடியாமல்) நம்பிக்கையிழந்து, ஒரு மரத்திற்கு அருகில் வந்து, அதன் நிழலில் படுத்திருந்தார். தமது ஒட்டகத்தைக் கண்டுபிடிக்க முடியாமல் அதே நிலையில் அவர் விரக்தியுடன் இருந்தபோது, அந்த ஒட்டகம் (வந்து) தமக்கு அருகில் நிற்பதை அவர் கண்டார். உடனே அதன் கடிவாளத்தைப் பிடித்துக் கொண்டார். பிறகு மகிழ்ச்சிப் பெருக்கால் அவர், (\"இறைவா! நீ என் இறைவன்; நான் உன் அடிமை\" என்று சொல்வதற்குப் பதிலாக) \"இறைவா! நீ என் அடிமை; நான் உன் இறைவன்\" என்று தவறுதலாகச் சொல்லிவிட்டார். இந்த மனிதரைவிடத் தன் அடியான் பாவ மன்னிப்புக் கோரி தன்னிடம் மீளுவதால் அல்லாஹ் அதிகம் மகிழ்ச்சி அடைகிறான்.\n\nஅறிவிப்பவர்: அனஸ் (ரலி), நூல்கள்: முஸ்லிம் (5300), புகாரி (6309)"},
{"index": "461", "header": "வாகனத்தில் அமர்ந்ததும் ஓத வேண்டிய துஆ", "content": "அவனே அனைத்து இணைகளையும் படைத்தான். நீங்கள் சவாரி செய்யும் கப்பல்களையும், கால்நடைகளையும் உங்களுக்காக உண்டாக்கினான். அவற்றின் முதுகில் நீங்கள் ஏறிச் செல்வதற்காகவும், பின்னர் அவற்றில் நீங்கள் அமர்ந்ததும் உங்கள் இறைவனின் அருளை நினைவு கூர்ந்து, \"நாங்கள் இதற்குச் சக்தியற்றவர்களாக இருந்த நிலையில் எங்களுக்கு இதை வசப்படுத்தியவன் தூயவன். நாங்கள் எங்கள் இறைவனிடமே மீண்டு செல்லக்கூடியவர்கள்\" என்று நீங்கள் கூறுவதற்காவும் (அவற்றைப் படைத்தான்.)  -  (43:12-14)\nஅல்லாஹ்வின் தூதர் (ஸல்) அவர்கள் எங்கேனும் பயணம் புறப்பட்டால், தமது ஒட்டகத்தில் ஏறி அமர்ந்தவுடன் மூன்று முறை தக்பீர் (அல்லாஹு அக்பர்) கூறுவார்கள். பிறகு \"சுப்ஹானல்லதீ சக்கர லனா ஹாதா, வ மா குன்னா லஹு முக்ரினீன, வ இன்னா இலா ரப்பினா ல முன்கலிபூன். அல்லாஹும்ம, இன்னா நஸ்அலுக ஃபீ சஃபரினா ஹாதா அல்பிர்ர வத்தக்வா, வ மினல் அமலி மா தர்ளா. அல்லாஹும்ம, ஹவ்வின் அலைனா சஃபரனா ஹாதா. வத்வி அன்னா புஅதஹ். அல்லா ஹும்ம அன்த்தஸ் ஸாஹிபு ஃபிஸ்ஸஃபரி, வல்ஃகலீஃபத்து ஃபில்அஹ்ல். அல்லாஹும்ம, இன்னீ அஊது பிக்க மின் வஉஸாயிஸ் ஸஃபரி, வ கஆபத்தில் மன்ழரி, வ சூயில் முன்கலபி ஃபில்மாலி வல்அஹ்ல்\" என்று கூறுவார்கள்.\n(பொருள்: நாங்கள் இதற்கு சக்தியற்றவர்களாக இருந்த நிலையில் எங்களுக்காக இதை வசப்படுத்தியவன் தூயவன். நாங்கள் எங்கள் இறைவனிடமே திரும்பிச் செல்லக்கூடியவர்கள். இறைவா! இப்பயணத்தில் நன்மையையும், இறையச்சத்தையும், நீ திருப்தியடையக்கூடிய (நற்)செயல்களையும் உன்னிடம் வேண்டுகிறோம். இறைவா, இப்பயணத்தை எங்களுக்கு எளிதாக்குவாயாக! இப்பயணத்தின் தூரத்தைச் சுருக்குவாயாக! இறைவா, நீயே என் பயணத் தோழனாகவும் என் குடும்பத்தின் பிரதிநிதியா கவும் இருப்பாயாக! இறைவா, பயணத்தின் சிரமங்களிலிருந்தும், நிலைகுலையச் செய்யும் துயரக் காட்சியிலிருந்தும், செல்வத்திலும் குடும்பத்திலும் நிகழ்ந்துவிடும் தீய மாற்றங்களிலிருந்தும் உன்னிடம் பாதுகாப்புக் கோருகிறேன்.)\nதிரும்பி வரும்போதும் இவ்வாறே பிரார்த்திப்பார்கள். ஆனால், அவற்றுடன் பின்வரும் வரிகளையும் கூடுதலாக ஓதுவார்கள்: \"ஆயிபூன, தாயிபூன, ஆபிதூன லி ரப்பினா ஹாமிதூன்\" (பாவ மன்னிப்புக் கோரி மீண்டவர்களாகவும், எங்கள் இறைவனை வழிபட்டவர்களாகவும் அவனையே போற்றிப் புகழ்ந்தவர்களாகவும் திரும்புகிறோம்).\n\nஅறிவிப்பவர்: இப்னு உமர் (ரலி)\n\nநூல்கள்: முஸ்லிம் (2612), திர்மிதீ (3369), அபூதாவுத் (2232), அஹ்மத் (6086)"},
{"index": "462", "header": "இவ்வுலக வாழ்வின் இன்பம் அற்பமானதே!", "content": "மனிதர்கள் (அனைவரும் இறைவனை மறுக்கும்) ஒரே சமுதாயமாக மாறிவிடுவார்கள் என்பது இல்லையெனில், அளவிலா  அருளாளனை மறுப்போரின் வீட்டுக் கூரைகளையும், அதன்மீது அவர்கள் ஏறிச் செல்லும் படிக்கட்டுகளையும், வீட்டு வாசல்களையும், அவர்கள் சாய்ந்து கொண்டிருக்கும் கட்டில்களையும் வெள்ளியாலும், தங்கத்தாலும் ஆக்கியிருப்போம். இவை அனைத்தும் இவ்வுலக வாழ்வின் அற்ப இன்பத்தைத் தவிர வேறில்லை. உமது இறைவனிடம் இருக்கும் மறுமையோ இறையச்சமுடையோருக்கு உரியதாகும். (43:33-35)\nஉமர் (ரலி) அவர்கள் கூறுகிறார்கள்:\nநான் அல்லாஹ்வின் தூதர் (ஸல்) அவர்களிடம் வந்தபோது அவர்கள் தமக்குரிய (மாடி) அறையொன்றில் (தங்கி) இருந்தார்கள். ஏணிப்படி வழியாக மேலே அந்த அறைக்குச் செல்ல முடியும். அங்கே அல்லாஹ்வின் தூதர் (ஸல்) அவர்களுடைய கறுப்பு நிற அடிமை ஒருவர் ஏணியின் மேற்படியில் இருந்தார். அவரிடம் நான், \"இந்த உமர் பின் கத்தாபுக்காக (அல்லாஹ்வின் தூதரிடம் அனுமதி) கேள்!\" என்றேன். (அவர் உள்ளே சென்று அனுமதி கேட்டார்.) அவர்களும் எனக்கு அனுமதி அளித்துவிட்டார்கள். (நான் உள்ளே சென்று) அல்லாஹ்வின் தூதர் (ஸல்) அவர்களிடம் (எனக்கும் அவர்களுடைய துணைவியருக்குமிடையே நடைபெற்ற) இந்த உரையாடல்களை எடுத்துரைத்தேன். உம்மு சலமாவின் பேச்சு வந்தபோது அல்லாஹ்வின் தூதர் (ஸல்) அவர்கள் புன்னகைத்தார்கள். அப்போது அவர்கள் ஓர் ஈச்சம் பாயில் (அமர்ந்து) இருந்தார்கள். அவர்களுக்கும் அந்தப் பாய்க்குமிடையே (விரிப்பு) எதுவும் இருக்கவில்லை. அவர்களுடைய தலைக்குக் கீழே ஈச்ச நார்கள் நிரப்பப்பட்ட ஒரு தோல் தலையணை இருந்தது. அவர்களின் கால்களுக்கருகில் கருவேலை இலைகள் குவிக்கப்பட்டிருந்தன. அவர்களின் தலைமாட்டில் பதனிடப்படாத தோல் தொங்கிக்கொண்டிருந்தது. அப்போது அவர்களின் விலாப்புறத்தில் ஈச்சம்பாயின் சுவடு (பதிந்து) இருப்பதைக் கண்டு அழுது விட்டேன்.\nஅப்போது நபி (ஸல்) அவர்கள், \"ஏன் அழுகிறீர்கள்?\" என்றார்கள். அதற்கு நான், \"அல்லாஹ்வின் தூதரே! (பைஸாந்திய மற்றும் பாரசீக மன்னர்களான) சீசரும் குஸ்ரூவும் (பொருட் செல்வங்களைப் பெற்று) வளத்துடன் வாழ்ந்து வருகின்றனர். தாங்களோ அல்லாஹ்வின் தூதராயிற்றே!\" என்றேன். அப்போது நபி (ஸல்) அவர்கள், \"அவர்களுக்கு இம்மையும் நமக்கு மறுமையும் இருப்பதை நீங்கள் விரும்பவில்லையா?\" என்று கேட்டார்கள்.\n\nஅறிவிப்பவர்: இப்னு அப்பாஸ் (ரலி), நூல்கள்: புகாரி (4913), முஸ்லிம் (2947)\n\n\"சாதாரண பட்டையோ அலங்காரப் பட்டையோ அணியாதீர்கள். பொன் மற்றும் வெள்ளிப் பாத்திரங்களில் அருந்தாதீர்கள். பொன் மற்றும் வெள்ளித் தட்டுகளில் உண்ணவும் செய்யாதீர்கள். ஏனெனில், அவை இம்மையில் (இறைமறுப்பாளர்களான) அவர்களுக்கும், மறுமையில் (இறைநம்பிக்கையாளர்களான) நமக்கும் உரியனவாகும்\" என்று நபி (ஸல்) அவர்கள் கூறக் கேட்டிருக்கின்றேன்.\n\nஅறிவிப்பவர்: ஹுதைஃபா பின் அல்யமான் (ரலி),\nநூல்கள்: புகாரி (5426), முஸ்லிம் (4195)"},
{"index": "463", "header": "ஈஸா நபி, உலகம் அழியும் நேரத்தின் அறிகுறியாவார்", "content": "\"(ஈஸாவாகிய) அவர் உலகம் அழியும் நேரத்தின் அறிகுறியாவார். நீங்கள் அதில் ஐயம் கொள்ளாதீர்கள்! என்னையே பின்பற்றுங்கள்! இதுவே நேரான வழியாகும்\" (என்று நபியே கூறுவீராக!)  -  (43:61)\nநாங்கள் (நபி (ஸல்) அவர்களின் அறைக்குக் கீழே) பேசிக் கொண்டிருந்தோம். அப்போது நபி (ஸல்) அவர்கள் எங்களை எட்டிப் பார்த்து, \"எதைப் பற்றி பேசிக் கொண்டிருக்கிறீர்கள்?\" என்று கேட்டார்கள். மக்கள், \"யுக முடிவு நாளைப் பற்றி (பேசிக் கொண்டிருக்கிறோம்)\" என்று கூறினார்கள். நபி (ஸல்) அவர்கள், \"நீங்கள் (பெரிய) பத்து அடையாளங்களைக் காணாதவரை யுக முடிவு நாள் ஏற்படவே செய்யாது\" என்று கூறிவிட்டு, அந்த அடையாளங்களைப் பற்றிக் கூறினார்கள்:"},
{"index": "464", "header": "நரகத்தின் காவலர் மாலிக்", "content": "\"மாலிக்கே! உமது இறைவன் எங்களுக்கு முடிவு கட்டட்டும்\" என்று அவர்கள் (நரகத்தின் காவலரை) அழைத்துக் கூறுவார்கள். \"நீங்கள் (நிலையாகத்) தங்கியிருப்பவர்களே!\" என்று அவர் பதிலளிப்பார். (43:77)\nநான் (கஅபாவில்) ஹிஜ்ர் எனும் (வளைந்த) பகுதியில் இருந்தேன். நான் (இரவின் ஒரு சிறு பகுதியில் மக்காவிலிருந்து பைத்துல் மக்திஸ் -ஜெரூசலேம் வரை) பயணம் மேற்கொண்டது பற்றி என்னிடம் குறைஷியர் கேள்வி கேட்டுக் கொண்டிருந்தனர். அப்போது பைத்துல் மக்திஸிலுள்ள சில பொருட்களைப் பற்றி என்னிடம் அவர்கள் கேட்டனர். ஆனால், அவை என் நினைவிலிருக்கவில்லை. அப்போது நான் மிகவும் வருந்தினேன். முன்பு எப்போதும் அந்தளவுக்கு நான் வருந்தியதேயில்லை. உடனே அல்லாஹ் பைத்துல் மக்திஸை எனக்குக் காட்டினான். அதைப் பார்த்துக் கொண்டே அவர்கள் கேட்ட ஒவ்வொன்றுக்கும் (சரியான) தகவல் தெரிவித்தேன்.\n(பைத்துல் மக்திஸில்) இறைத் தூதர்களில் ஒரு குழுவினர் இருந்தனர். அங்கு மூசா (அலை) அவர்கள் நின்று தொழுது கொண்டிருந்தார்கள். அவர்கள் (யமனியர்களான) ஷனூஆ குலத்தைச் சேர்ந்த மனிதரைப் போன்று (உயரமாக) திரண்ட உடல் உள்ள மனிதராக இருந்தார்கள். அங்கு மர்யமின் மைந்தர் ஈசா அவர்களும் நின்று தொழுது கொண்டிருந்தார்கள். அவர்கள் மனிதர்களிலேயே (என் தோழர்) உர்வா பின் மஸ்ஊத் அஸ்ஸகஃபீ அவர்களுக்கு மிக நெருக்கமான சாயலுடையவராக இருந்தார்கள். அங்கு இப்ராஹீம் (அலை) அவர்களும் நின்று தொழுது கொண்டிருந்தார்கள். மக்களில் அவர்களுக்கு மிக நெருக்கமான சாயல் உடையவர் உங்கள் தோழர் (நான்)தான்.\nஅப்போது (ஒரு) தொழுகையின் நேரம் வந்துவிடவே இறைத் தூதர்களுக்கு நான் தலைமை தாங்கித் தொழுகை நடத்தினேன். தொழுது முடித்தபோது (என்னிடம்) ஒருவர், \"முஹம்மதே! இதோ இவர்தாம் நரகத்தின் காவலர் மாலிக். அவருக்கு சலாம் சொல்லுங்கள்!\" என்று கூறினார். நான் அவரை நோக்கித் திரும்பியபோது அவர் முந்திக் கொண்டு எனக்கு சலாம் சொல்லி விட்டார்.\n\nஅறிவிப்பவர்: அபூஹுரைரா (ரலி), நூல்: முஸ்லிம் (278)"},
{"index": "465", "header": "குறைஷியருக்கு ஏற்பட்ட சோதனையும், நபியவர்களின் பிரார்த்தனையும்", "content": "(குறைஷியருக்கு ஏற்பட்ட) இந்தப் பஞ்சத்திற்குக் காரணம், குறைஷியர் நபி (ஸல்) அவர்களுக்கு மாறு செய்தபோது நபி (ஸல்) அவர்கள், 'யூசுஃப் (அலை) அவர்களின் காலத்துப் பஞ்சத்தைப் போன்று இவர்களுக்கும் ஏற்படட்டும்' எனக் குறைஷியருக்கு எதிராகப் பிரார்த்தித்தார்கள். அதையடுத்து அவர்களுக்குப் பஞ்சமும் கஷ்டமும் ஏற்பட்டது. எலும்புகளை அவர்கள் சாப்பிடும் அளவிற்கு(ப் பஞ்சம் கடுமையாக இருந்தது.) அவர்களில் ஒருவர் (கடும் பசியினால் கண் பஞ்சடைந்து) களைப்படைந்து தமக்கும் வானத்திற்கும் இடையே புகை போன்ற ஒன்றையே காணலானார். அப்போது அல்லாஹ், 'வானம் தெளிவான புகையைக் கொண்டு வரும் நாளை நீர் எதிர்பார்ப்பீராக! அது மனிதர்களைச் சூழ்ந்து கொள்ளும். அது துன்புறுத்தும் வேதனையாகும்' எனும் (திருக்குர்ஆன் 44:10-11ஆகிய) வசனங்களை அருளினான். அப்போது ஒருவர் (அபூ சுஃப்யான்) இறைத் தூதர்(ஸல்) அவர்களிடம் வந்து, 'இறைத் தூதர் அவர்களே! முளர் குலத்தாருக்கு மழை வேண்டிப் பிரார்த்தியுங்கள். அவர்கள் அழிவுக்குள்ளாகி விட்டார்கள்' என்று கூறினார். நபி (ஸல்) அவர்கள், 'முளர் குலத்தினருக்கா? நீங்கள் துணிவுமிக்கவர்தாம்' என்று கூறிவிட்டு, (அவர்களுக்காக) மழை வேண்டிப் பிரார்த்தித்தார்கள். உடனே, அவர்களுக்கு வானம் பொழிந்தது. அப்போது, \"நாம் சிறிதளவு வேதனையை நீக்குவோம். நீங்கள் மீண்டும் (தீமையை நோக்கித்) திரும்புவீர்கள்\" எனும் (44:15) வசனம் அருளப்பட்டது. (பிறகு அவர்களுக்குப் பஞ்சம் நீங்கி) வளமான வாழ்வு ஏற்பட்டபோது, பழைய (இணைவைக்கும்) நிலைக்கே திரும்பிச் சென்றனர். அப்போது அல்லாஹ், \"நாம் மிகவும் பலமாகப் பிடிக்கும் நாளில் (அவர்களைத்) தண்டிப்போம்\" எனும் (44:16) வசனத்தை அருளினான்.\n\nஅறிவிப்பவர்: இப்னு மஸ்வூத் (ரலி), நூல்கள்: புகாரி (4821), முஸ்லிம் (5392)"},
{"index": "466", "header": "துன்பமில்லாச் சொர்க்கம்", "content": "அவர்கள் முந்தைய மரணத்தைத் தவிர அதில் மரணத்தை அனுபவிக்க மாட்டார்கள். அவர்களை நரக வேதனையிலிருந்து (இறைவன்) பாதுகாப்பான். (44:56)\nநபி (ஸல்) அவர்கள் கூறினார்கள்:\n(சொர்க்கவாசிகள் சொர்க்கத்தில் நுழைந்த பின்னர்) பொது அறிவிப்பாளர் ஒருவர், \"(இனி) நீங்கள் ஆரோக்கியத்துடனேயே இருப்பீர்கள்; ஒருபோதும் நோய் காண மாட்டீர்கள். நீங்கள் உயிருடன்தான் இருப்பீர்கள்; ஒருபோதும் இறக்க மாட்டீர்கள். இளமையோடுதான் இருப்பீர்கள்; ஒருபோதும் முதுமையடைய மாட்டீர்கள். நீங்கள் இன்பத்தோடுதான் இருப்பீர்கள்; ஒருபோதும் துன்பம் காண மாட்டீர்கள்\" என்று அறிவிப்புச் செய்வார்.\nஇதையே அல்லாஹ், \"நீங்கள் செய்து கொண்டிருந்தவற்றுக்காக உங்களுக்கு உடைமையாக்கப்பட்டுள்ள சொர்க்கம் இதுதான்\" என அவர்கள் அழைக்கப்படுவார்கள்\" (7:43) என்று கூறுகின்றான்.\n\nஅறிவிப்பவர்: அபூஹுரைரா (ரலி),\nநூல்கள்: முஸ்லிம் (5457), திர்மிதீ (3169), அஹ்மத்(10904)"},
{"index": "467", "header": "சுய விருப்பத்தைக் கடவுளாக எடுத்துக் கொண்டவன்", "content": "தனது சுய விருப்பத்தைக் கடவுளாக எடுத்துக் கொண்டனைப் பார்த்தீரா? (அவனது நிலை) அறிந்தே அல்லாஹ் அவனை வழிகேட்டில் விட்டு விட்டான். அவனது செவியிலும், உள்ளத்திலும் அல்லாஹ் முத்திரையிட்டு விட்டான். அவனது பார்வையின் மீது திரையை ஏற்படுத்தி விட்டான். அல்லாஹ்வுக்குப் பிறகு அவனுக்கு நேர்வழி காட்டுபவன் யார்? நீங்கள் சிந்திக்க வேண்டாமா? (45:23)\n\"தனது சுய விருப்பத்தைக் கடவுளாக எடுத்துக் கொண்டனைப் பார்த்தீரா?\" என்ற (44:23) வசனத்தின் கருத்து, (இணைவைப்பாளர்களான) அவர்களில் சிலர் கல்லை வணங்குவார்கள். அதைவிட அழகானதைப் பார்த்துவிட்டால் அதை எறிந்துவிட்டு மற்றொன்றை வணங்குவார்கள் என்பதாகும்.\n\nஅறிவிப்பவர்: இப்னு அப்பாஸ் (ரலி),\nநூல்கள்: நஸாயீ குப்ரா (11421), ஹாகிம் (3689)"},
{"index": "468", "header": "பெருமைகள் அனைத்தும் அல்லாஹ்வுக்கே உரியவை", "content": "வானங்களிலும், பூமியிலும் பெருமைகள் அனைத்தும் அவனுக்கே உரியன. அவன் மிகைத்தவன்; நுண்ணறிவாளன். (45:37)\nஅல்லாஹ்வின் தூதர் (ஸல்) அவர்கள் கூறினார்கள்:\nகண்ணியம், அ(ந்த இறை)வனுடைய கீழாடையாகும். பெருமை அவனுடைய மேலாடையாகும். (அல்லாஹ் கூறினான்:) ஆகவே, (அவற்றில்) யார் என்னோடு போட்டியிடுகிறானோ அவனை நான் வதைத்துவிடுவேன்.\n\nஅறிவிப்பவர்: அபூஹுரைரா (ரலி), நூல்கள்: முஸ்லிம் (5114), அபூதாவுத் (3567), இப்னுமாஜா (4164), அஹ்மத் (7078)"},
{"index": "469", "header": "நபி (ஸல்) அவர்களுக்கும் மறைவான ஞானம் கிடையாது", "content": "(நபியே!) \"நான் தூதர்களில் புதியவனாக இல்லை. எனக்கும் உங்களுக்கும் என்ன செய்யப்படும் என்பதை நான் அறிய மாட்டேன். எனக்கு இறைச் செய்தியாக அறிவிக்கப்படுவதைத் தவிர எதையும் நான் பின்பற்றுவதில்லை. நான் பகிரங்கமாக எச்சரிப்பவன் தவிர வேறில்லை\" என்று கூறுவீராக! (46:9)\n\n'முஹாஜிர்களை யாருடைய வீட்டில் தங்க வைப்பது' என்று அன்சாரிகள் சீட்டுக் குலுக்கிப் போட்டபோது (எங்கள் வீடு) உஸ்மான் பின் மழ்ஊன் (ரலி) அவர் களுடைய பங்காக வந்தது. ஆகவே, அவர்கள் எங்களிடம் தங்கினார்கள். அவருக்கு நோய் ஏற்பட்டபோது நாங்கள் அவரைக் கவனித்துக் கொண்டோம். இறுதியில், அவர் மரணித்து விட்டபோது அவரை அவரது துணிகளில் வைத்து (கஃபனிட்டு) விட்டோம். அல்லாஹ்வின் தூதர் (ஸல்) அவர்கள் எங்களிடம் வந்தார்கள். (நான் உஸ்மான் பின் மழ்வூனை நோக்கி), \"அபூ சாயிபே! அல்லாஹ் உங்களை கண்ணியப்படுத்தியுள்ளான்  என்பதற்கு நான் சாட்சி சொல்கிறேன்\" என்று கூறினேன். நபி (ஸல்) அவர்கள், \"அவரை அல்லாஹ் கண்ணியப்படுத்தியுள்ளான் என்பது உனக்கு எப்படித் தெரியும்?\" என்று கேட்டார்கள். நான், \"அல்லாஹ்வின் தூதரே! எனக்குத் தெரியாது. என் தந்தையும், என் தாயும் தங்களுக்கு அர்ப்பணமாகட்டும்\" என்று கூறினேன். அல்லாஹ்வின் தூதர் (ஸல்) அவர்கள், \"அல்லாஹ்வின்மீது ஆணையாக! உஸ்மானுக்கோ மரணம் வந்துவிட்டது. நான் அவருக்கு நன்மையையே விரும்புகிறேன். அல்லாஹ்வின்மீது ஆணையாக! நான் அல்லாஹ்வின் தூதராக இருந்தும் \"அவரிடம் எப்படி நடந்து கொள்ளப்படும்; (மறுமையில் அவரது நிலை என்னவாகும்?)' என்று எனக்குத் தெரியாது\" என்று கூறினார்கள். அல்லாஹ்வின்மீது ஆணையாக! அதன் பிறகு நான் யாரையும் பாராட்டிக் கூறுவதேயில்லை. நபியவர்கள் இப்படிச் சொன்னது எனக்குக் கவலையளித்தது. பிறகு, நான் உறங்கினேன். அப்போது கனவில் உஸ்மான் பின் மழ்ஊன் (ரலி) அவர்களுக்கு (சொர்க்கத்தில்) ஓடிக் கொண்டிருக்கும்  ஒரு நீருற்று (கொடுக்கப்பட்டு) இருப்பதாகக் கண்டேன். அல்லாஹ்வின் தூதரிடம் வந்து அந்தக் கனவைத் தெரிவித்தேன். அதற்கு அவர்கள் \"அது அவருடைய (நற்)செயல்\" என்று கூறினார்கள்.\n\nஅறிவிப்பவர்: உம்முல் அலா (ரலி), நூல்கள்: புகாரி (2687), அஹ்மத் (26186)"},
{"index": "470", "header": "அப்துல்லாஹ் பின் ஸலாம் (ரலி) இஸ்லாத்தை ஏற்ற நிகழ்வு", "content": "நபி (ஸல்) அவர்கள் பூமியின் மீது நடந்து செல்லும் எவரையும், இவர் சொர்க்கவாசி என்று சொல்லி நான் கேட்டதில்லை; அப்துல்லாஹ் பின் சலாம் (ரலி) அவர்களைத் தவிர. அப்துல்லாஹ் பின் சலாம் (ரலி) அவர்களைக் குறித்தே, மேலும், \"இஸ்ராயீலின் வழித்தோன்றல்களில் உள்ள ஒரு சாட்சியாளர் இதுபோன்ற (வேதமான தவ்ராத்)தின் அடிப்படையில் சாட்சியமளித்து நம்பிக்கை கொண்டுள்ளார்\" என்னும் (46:10) இறைவசனம் அருளப்பட்டது.\n\nஅறிவிப்பவர்: ஸஅத் பின் அபீவக்காஸ் (ரலி),\n நூல்கள்: புகாரி (3812), முஸ்லிம் (4893)\nயூதர்களின் பெருநாள் அன்று நபி (ஸல்) அவர்களுடன் மதீனாவில் உள்ள யூதர்களின் ஆலயத்திற்குச் சென்றோம். அப்போது நானும் நபிகளாருடன் இருந்தேன். (நபியவர்கள்) அங்கு வருவதை அவர்கள் வெறுத்தார்கள். அப்போது நபி (ஸல்) அவர்கள், \"யூதர்களே! வணக்கத்திற்குரியவன் அல்லாஹ் என்றும் முஹம்மத் அவர்கள் அல்லாஹ்வின் தூதர் என்றும் சாட்சி சொல்லும் 12 நபர்களை எனக்கு காட்டுங்கள். (அவ்வாறு சொன்னால்) வானத்தின் மேற்பரப்பின் கீழ் ஒவ்வொரு யூதர்மீதும் உள்ள (அல்லாஹ்வின்) கோபம் நீக்கப்படும்\" என்று சொன்னார்கள். அவர்களில் யாரும் பதிலளிக்கவில்லை. மூன்றாவது முறையும் சொன்னார்கள். யாரும் பதிலளிக்கவில்லை. நீங்கள் புறக்கணித்தால் நான் ஒன்று திரட்டுபவர் ஆவேன். (மக்கள் எனக்குப் பின்னால் ஒன்று திரட்டப்படுவார்கள்.) நான் (இறைத் தூதர்களில்) இறுதியானவர் ஆவேன். நான் (இறைவனால்) தேர்ந்தெடுக்கப்பட்டவனாவேன். நீங்கள் நம்பிக்கை கொண்டாலும் சரி, அல்லது பொய்யர் என்று கூறினாலும் சரியே! என்று சொல்லிவிட்டுத் திரும்பினார்கள். அப்போது நானும் அவர்களுடன் இருந்தேன்.\nநாங்கள் வெளியேற நெருங்கியபோது \"முஹம்மதே! நீர் சொன்னதைப் போன்றே உள்ளீர்\" என்று எங்கள் பின்னால் இருந்து ஒருவர் அழைத்தார். அப்போது அவர், \"யூதக் கூட்டத்தினரே! உங்களில் நன்கு அறிந்தவர் யார் இருக்கிறார்?\" என்று கேட்டார். \"அல்லாஹ்வின் மீது சத்தியமாக! அல்லாஹ்வின் வேதத்தை அறிந்து விளங்கியவர், உமக்கு முன்னர் உம் தந்தையைவிடவும், உம் பட்டனாரைவிடவும் உம்மைவிடவும் வேறு யாரும் அறிந்தவர் இல்லை\" என்று கூறினார்கள்.\nஅப்போது அந்த மனிதர், \"அல்லாஹ்வைச் சாட்சியாக்கிச் சொல்கிறேன். தவ்ராத்தில் (பின்னர் வருவார் என்று) கூறப்பட்ட அல்லாஹ்வின் தூதர் இவர்தான்\" என்று கூறினார். (இதைக் செவியுற்ற அவர்கள்) அவருக்கு பதிலளித்தார்கள். அவர் விசயத்தில் தீயதை (வார்த்தைகளை) சொன்னார்கள்.\n\"உங்கள் கருத்துகள் ஏற்றுக் கொள்ளப்படாது. நீங்கள் பொய்யுரைக்கிறீர்கள். சற்று முன் அவரை புகழ்ந்து சொன்னீர்கள். அவர் நம்பிக்கை கொண்ட பின்னர் பொய்யுரைக்கிறீர்கள். அவர் விசயத்தில் சொன்னதையெல்லாம் சொன்னீர்கள். எனவே உங்கள் கருத்துக்கள் ஏற்றுக் கொள்ளப்படாது\" என்று நபி (ஸல்) அவர்கள் கூறினார்கள்.\n(அவ்ஃப் பின் மாலிக் ஆகிய) நான், அப்துல்லாஹ் பின் ஸலாம், நபி (ஸல்) அவர்கள் ஆகிய மூவரும் வெளியேறினோம். அப்போதுதான் (நபியே) \"இஸ்ராயீலின் வழித்தோன்றல்களில் உள்ள ஒரு சாட்சியாளர் இதுபோன்ற (வேதமான தவ்ராத்)தின் அடிப்படையில் சாட்சியமளித்து நம்பிக்கை கொண்டுள்ளார். நீங்களோ இ(வ்வேதத்)தை மறுத்துக் கர்வம் கொண்டு விட்டீர்கள். இந்நிலையில் இது அல்லாஹ்விடமிருந்து வந்திருந்தால் (உங்கள் மறுமை நிலை) என்னவாகும் என்பதைச் சிந்தித்தீர்களா? அநியாயக்காரக் கூட்டத்திற்கு அல்லாஹ் நேர்வழி காட்ட மாட்டான்\" என்று கூறுவீராக! என்ற (46:10) வசனம் இறங்கியது.\n\nஅறிவிப்பவர்: அவ்ஃப் பின் மாலிக் (ரலி), நூல்கள்: அஹ்மத் (22859), இப்னுஹிப்பான் (7162), ஹாகிம் (5756), தப்ரானீ - கபீர்(14511)"},
{"index": "471", "header": "முன்னோக்கி வரும் மேகமும், இறைத் தூதரின் அச்சமும்", "content": "தமது பள்ளத்தாக்குகளை முன்னோக்கி வரும் மேகமாக அதை அவர்கள் கண்டபோது \"இது நமக்கு மழை பொழிவிக்கும் மேகம்தான்\" என்று அவர்கள் கூறினர். அவ்வாறல்ல, எதை நீங்கள் விரைவாகத் தேடினீர்களோ அது இதுதான். (இது) காற்று. இதில் துன்புறுத்தும் வேதனை உள்ளது\" (எனக் கூறப்பட்டது)  - (46:24)\nநபி (ஸல்) அவர்கள் மழை மேகத்தை வானத்தில் கண்டால் முன்னால் நடப்பார்கள்; பிறகு திரும்பி நடப்பார்கள்; (தமது அறைக்கு) உள்ளே போவார்கள்; வெளியே வருவார்கள். (நிம்மதியற்று ஒரு விதத் தவிப்புடன் காணப்படுவார்கள்.) அவர்களுடைய முகம் மாறி விடும். வானம், மழை பொழிந்து விட்டால் அந்த (தவிப்பான) நிலை அவர்களை விட்டு நீங்கி விடும். ஆகவே, (ஒரு முறை) நான் அவர்களுக்கு அந்தத் தவிப்பான நிலை ஏற்படுவதை கவனத்திற்குக் கொண்டு வந்தேன். அதற்கு நபி (ஸல்) அவர்கள், \"ஆது சமுதாயத்தார், 'தமது பள்ளத்தாக்குகளை முன்னோக்கி வரும் மேகமாக அதைக் கண்டபோது, \"இது நமக்கு மழை பொழிவிக்கும் மேகம்தான்' (46:24) என்று கூறினார்களே அத்தகைய (வேதனையைக் கொணரக் கூடிய) மேகமாகவும் இது இருக்கலாம். எனக்குத் தெரியாது\" என்று பதிலளித்தார்கள்.\n\nஅறிவிப்பவர்: ஆயிஷா (ரலி), நூல்கள்: புகாரி (3206), முஸ்லிம் (1640)"},
{"index": "472", "header": "ஜின்கள் குர்ஆனைச் செவியேற்ற நிகழ்வு", "content": "நபி (ஸல்) அவர்கள் பத்னுல் நக்லா என்ற இடத்தில் குர்ஆன் ஓதிக் கொண்டிருந்தபோது நபி (ஸல்) அவர்களிடம் ஜின்கள் வந்தன. குர்ஆனை செவியுற்ற போது அமைதியாக இருங்கள் என்று கூறின. அப்போது ஒன்பது ஜின்கள் இருந்தன. அதில் ஒன்று 'ஸவ்அபா' ஆகும். அப்போது தான், \"(நபியே!) இந்தக் குர்ஆனைச் செவியேற்பதற்காகச் சில ஜின்களை உம்மிடம் நாம் வரச் செய்ததை நினைவு கூர்வீராக! அவை அங்கு வந்தபோது \"வாய் மூடியிருங்கள்!\" என்று (தமக்குள்) கூறிக் கொண்டன. (குர்ஆன் ஓதி) முடிக்கப்பட்டதும் அவை எச்சரிக்கை செய்பவையாகத் தமது சமுதாயத்தினரிடம் திரும்பிச் சென்றன. \"எங்கள் சமுதாயத்தினரே! மூஸாவுக்குப் பிறகு இறக்கப்பட்டுள்ள ஒரு வேதத்தை நாங்கள் செவியுற்றோம். (அது) தனக்கு முன்னுள்ளவற்றை உண்மைப்படுத்தக் கூடியதாகும். அது வாய்மையை நோக்கியும், நேரான பாதையை நோக்கியும் வழிகாட்டுகிறது\" என்று கூறின. \"எங்கள் சமுதாயத்தினரே! அல்லாஹ்வின் அழைப்பாளருக்குப் பதில் கூறுங்கள்! அவர்மீது நம்பிக்கை கொள்ளுங்கள்! அவன் உங்களின் பாவங்களை உங்களுக்கு மன்னிப்பான். உங்களைத் துன்புறுத்தும் வேதனையிலிருந்து காப்பாற்றுவான். யார் அல்லாஹ்வின் அழைப்பாளருக்குப் பதிலளிக்கவில்லையோ, அவன் பூமியில் தப்பிப்பவனாக இல்லை. அவனுக்கு அல்லாஹ்வையன்றி எந்தப் பாதுகாவலரும் இல்லை. அவர்கள் பகிரங்க வழிகேட்டில் உள்ளனர்\" (என்றும் ஜின்கள் கூறின.)\" என்ற (46:29-32) வசனங்களை இறக்கினான்.\n\nஅறிவிப்பவர்: இப்னு மஸ்வூத் (ரலி), நூல்கள்: ஹாகிம் (3701), பஸ்ஸார் (1841)\n\nநான் இப்னு மஸ்ஊத் (ரலி) அவர்களிடம், \"ஜின்களின் இரவில் அல்லாஹ்வின் தூதர் (ஸல்) அவர்களுடன் உங்களில் யாராவது இருந்தீர்களா?\" என்று கேட்டேன். அவர்கள் (பின்வருமாறு) பதிலளித்தார்கள்: இல்லை; ஆனால், ஒருநாள் இரவு நாங்கள் அல்லாஹ்வின் தூதர் (ஸல்) அவர்களுடன் இருந்தபோது திடீரென அவர்களைக் காணவில்லை. எனவே, பள்ளத்தாக்குகளிலும் மலைக் கணவாய்களிலும் அவர்களைத் தேடிப் பார்த்தோம். (அவர்கள் அங்கு இல்லை. எனவே) \"ஜின் அவர்களைத் தூக்கிச் சென்றிருக்கும்; அல்லது மர்மமான முறையில் அவர்கள் கொல்லப்பட்டிருப்பார்கள்' என்று நாங்கள் பேசிக் கொண்டோம். பின்னர் அன்றைய மோசமான இரவை (ஒரு வழியாக)க் கழித்தோம்.\nஅதிகாலையில் நபி (ஸல்) அவர்கள் 'ஹிரா' மலைக் குன்றின் திசையிலிருந்து வந்து கொண்டிருந்தார்கள். உடனே நாங்கள் \"அல்லாஹ்வின் தூதரே! உங்களைக் காணாமல் நாங்கள் தேடினோம். நீங்கள் கிடைக்காமல் போகவே அந்த மோசமான இரவை (ஒருவாறு) கழித்தோம்\" என்று கூறினோம். அப்போது நபி (ஸல்) அவர்கள், \"ஜின்களில் ஒருவர் என்னை அழைக்க வந்தார். எனவே அவருடன் சென்று ஜின்களுக்குக் குர்ஆனை ஓதிக் காட்டினேன்\" என்று கூறினார்கள். பிறகு எங்களை அழைத்துச் சென்று ஜின்கள் விட்டுச் சென்ற அடையாளங்களையும் அவர்கள் பயன்படுத்திய நெருப்பின் தடயத்தையும் காட்டினார்கள். ஜின்கள் நபி (ஸல்) அவர்களிடம் (தங்களுக்கு அனுமதிக்கப்பட்ட) உணவு குறித்துக் கேள்வி கேட்டார்கள். அதற்கு நபி (ஸல்) அவர்கள், \"அல்லாஹ்வின் பெயர் சொல்லி அறுக்கப்பட்ட ஒவ்வொரு பிராணியின் எலும்பும் உங்களுக்கு அனுமதிக்கப்பட்டதாகும். அது உங்கள் கரங்களில் இறைச்சியைவிட நிறைவானதாக இருக்கும். ஒவ்வொரு கெட்டிச் சாணமும் உங்களுடைய கால்நடைகளுக்குத் தீவனமாகும்\" என்று கூறினார்கள். பின்னர் அல்லாஹ்வின் தூதர் (ஸல்) அவர்கள் (தம் தோழர்களிடம்), \"எனவே, நீங்கள் (இயற்கைக் கடனை நிறைவேற்றிய பின்பு எலும்பு, கெட்டிச் சாணம் ஆகிய) அவ்விரண்டின் மூலம் துப்புரவு (இஸ்தின்ஜா) செய்யாதீர்கள்; அவ்விரண்டும் உங்களுடைய சகோதரர்க(ளான ஜின்க)ளின் உணவாகும்\" என்று கூறினார்கள்.\n\nஅறிவிப்பவர்: அல்கமா, நூல்கள்: முஸ்லிம் (767), திர்மிதீ (3181), அஹ்மத் (3935)"},
{"index": "473", "header": "இறைநம்பிக்கையாளர்களுக்கு வாக்களிக்கப்பட்ட சொர்க்கம்", "content": "அவர்களை நேர்வழியில் செலுத்துவான்; அவர்களின் நிலையைச் சீர்படுத்துவான். அவர்களுக்கு அவன் (ஏற்கனவே) அறிவித்த சொர்க்கத்தில் அவர்களை நுழையச் செய்வான். (47:5,6)\nஇறைநம்பிக்கையாளர்களுக்கு ஏற்கனவே அறிவித்த சொர்க்கத்தில் அவர்களை இறைவன்  நுழையச் செய்வான் என்று இந்த வசனத்தில் கூறப்பட்டுள்ளது.\nஅந்தச் சொர்க்கத்தை மறுமையில் அவர்கள் இலகுவாக அடையாளம் கண்டு கொள்வார்கள் என்பதைப் பின்வரும் நபிமொழி தெளிவுபடுத்துகிறது.\nநபி (ஸல்) அவர்கள் கூறினார்கள்:\nமுஃமின்கள் நரகத்திலிருந்து தப்பி வரும்போது, சொர்க்கத்திற்கும் நரகத்திற்கும் இடையிலுள்ள ஒரு பாலத்தில் தடுத்து நிறுத்தப்படுவார்கள். அப்போது உலகில் (வாழ்ந்த போது) அவர்களுக்கிடையே நடந்த அநீதிகளுக்கு அந்தப் பாலத்திலேயே ஒருவருக்கொருவர் கணக்குத் தீர்த்துக் கொள்வார்கள். இறுதியில், அவர்கள் பாவங்களிலிருந்து நீங்கித் தூய்மையாகி விடும்போது சொர்க்கத்தில் நுழைய அவர்களுக்கு அனுமதி வழங்கப்படும். முஹம்மதின் உயிரைத் தன் கையில் வைத்திருப்பவன்மீது சத்தியமாக! அவர்கள் சொர்க்கத்தில் உள்ள தம் வசிப்பிடத்தை, உலகில் அவர்களுக்கிருந்த இல்லத்தைவிட எளிதாக அடையாளம் கண்டு கொள்வார்கள்.\n\nஅறிவிப்பவர்: அபூஸயீத் அல்குத்ரீ (ரலி), நூல்கள்: புகாரி(2440), அஹ்மத்(10763)"},
{"index": "474", "header": "அல்லாஹ்வே நம்பிக்கை கொண்டோரின் பாதுகாவலன்", "content": "அல்லாஹ்வே இறைநம்பிக்கை கொண்டோரின் பாதுகாவலன்; இறைமறுப்பாளர்களுக்கு எந்தப் பாதுகாவலனும் இல்லை. (47:11)\nஉஹது யுத்தத்தின்போது \"அல்லாஹ்வே எங்கள் பாதுகாவலன்\" என்ற வாக்கியத்தை நபி (ஸல்) அவர்கள் எதிரிகளை நோக்கிக் கூறச் சொன்னார்கள். அது தொடர்பான சம்பவம் பின்வருமாறு:\n(அப்போது எதிரிகளின் அணியிலிருந்த) அபூ சுஃப்யான், \"(உங்கள்) கூட்டத்தில் முஹம்மது இருக்கின்றாரா?\" என்று மூன்று முறை கேட்டார். அவருக்குப் பதிலளிக்க வேண்டாமென்று நபி (ஸல்) அவர்கள் மக்களைத் தடுத்து விட்டார்கள். மீண்டும், \"(உங்கள்) கூட்டத்தில் அபூ குஹாஃபாவின் மகன் (அபூபக்ர்) இருக்கிறாரா?\" என்று மூன்று முறை கேட்டார். பிறகு, கூட்டத்தில் கத்தாபின் மகன் (உமர்) இருக்கிறாரா? என்று மூன்று முறை கேட்டார். பிறகு தம் தோழர்களின் பக்கம் திரும்பி, இவர்களெல்லாம் கொல்லப்பட்டு விட்டனர் என்று சொன்னார். (இதைக் கேட்டு) உமர் (ரலி) அவர்கள், தம்மைக் கட்டுப்படுத்திக் கொள்ள முடியாமல், \"பொய் சொன்னாய், அல்லாஹ்வின் பகைவனே! நீ எண்ணியவர்கள் எல்லாருமே உயிரோடுதான் இருக்கிறார்கள். உனக்கு மனத் துன்பமளிக்கும் ஒரு விஷயம் (மக்கா வெற்றி) தான் இப்போது எஞ்சியுள்ளது\" என்று சொன்னார்கள்.\n(உடனே) அபூசுஃப்யான், \"இந்நாள், பத்ருப் போர் (நடந்த) நாளுக்குப் பதிலாகும். (நமக்கிடையிலான) போரில் வெற்றியும் தோல்வியும் மாறி மாறி வருகிறது. (உங்கள்) கூட்டத்தாரில் நீங்கள் அங்கங்கள் சிதைக்கப்பட்டவர்களைக் காண்பீர்கள். அப்படிச் செய்யும்படி நான் ஆணையிடவுமில்லை. அது எனக்கு மனத் துன்பத்தையும் அளிக்காது\" என்று சொல்லிவிட்டுப் பிறகு, \"ஹுபலே! உன் கட்சி மேலோங்கி விட்டது, ஹுபலே! உன் கட்சி மேலோங்கி விட்டது\" என்று கவிதை பாடலானார்.\nநபி (ஸல்) அவர்கள் (தோழர்களை நோக்கி), \"இவருக்கு நீங்கள் பதிலளிக்க மாட்டீர்களா?\" என்று கேட்டார்கள். தோழர்கள், \"அல்லாஹ்வின் தூதரே! நாம் என்ன (பதில்) சொல்வது?\" என்று வினவ, நபி (ஸல்) அவர்கள், \"அல்லாஹ்வே மிக உயர்ந்தவன்; மிக மேலானவன்\" என்று சொல்லுங்கள் என்று கூறினார்கள். அபூசுஃப்யான், \"எங்களுக்கு உஸ்ஸா (எனும் தெய்வம்) இருக்கின்றது; உங்களிடம் உஸ்ஸா இல்லையே!\" என்று கவிதை பாடினார். உடனே நபி (ஸல்) அவர்கள், \"இவருக்கு நீங்கள் பதிலளிக்க மாட்டீர்களா?\" என்று கேட்டார்கள். தோழர்கள், \"நாங்கள் என்ன (பதில்) சொல்வது? அல்லாஹ்வின் தூதரே!\" என்று வினவ, நபி (ஸல்) அவர்கள், \"அல்லாஹ்வே எங்கள் பாதுகாவலன்; உங்களுக்குப் பாதுகாவலன் இல்லையே!\" என்று சொல்லுங்கள் என்று பதிலளித்தார்கள்.\n\nஅறிவிப்பவர்: பரா பின் ஆஸிப் (ரலி), நூல்கள்: புகாரி (3039), அஹ்மத் (4182)"},
{"index": "475", "header": "நபிகளாரை வெளியேற்றிய மக்காவாசிகள்", "content": "(நபியே!) உம்மை வெளியேற்றிய உமது ஊராரைவிட அதிக பலமிக்க எத்தனையோ ஊராரை நாம் அழித்து விட்டோம். அவர்களுக்கு எந்த உதவியாளரும் இல்லை. (47:13)\nநபி (ஸல்) அவர்கள் (மக்காவில் உள்ள) 'கஸ்வரா' என்ற இடத்தில் நின்று கொண்டு. \"அல்லாஹ்வின்மீது ஆணையாக! நீதான் அல்லாஹ்விடம் மிகவும் விருப்பத்திற்குரிய ஊராகும். அல்லாஹ்குரிய ஊர்களிலேயே (நீ தான்) அல்லாஹ்வுக்கு விருப்பான ஊராகும். நீ மட்டும் என்னை வெளியேற்றவில்லையானால் நான் வெளியேறி இருக்க மாட்டேன்\" என்று கூறினார்கள்.\n\nஅறிவிப்பவர்: அப்துல்லாஹ் பின் அதீ (ரலி), நூல்கள்: திர்மிதீ (3860), இப்னுமாஜா (3099), அஹ்மத் (17966)"},
{"index": "476", "header": "சொர்க்கத்தில் ஓடும் பல்வேறு சுவைகொண்ட ஆறுகள்", "content": "இறையச்சமுடையோருக்கு வாக்களிக்கப்பட்ட சொர்க்கத்தின் தன்மையானது, அங்கு மாசற்ற நீரைக் கொண்ட ஆறுகளும், சுவை மாறாத பாலாறுகளும், அருந்துவோருக்குச் சுவையூட்டும் மது ஆறுகளும், தூய தேனாறுகளும் உள்ளன.  (47:15)\n\"சொர்க்கத்தில் தண்ணீர் கடல், தேன் கடல், பாற் கடல், மதுக் கடல் உள்ளன. (சொர்க்கவாசிகள் சொர்க்கத்தில் நுழைந்ததற்குப்) பிறகு ஆறுகள் பிளந்தோடும்\" என்று நபி (ஸல்) அவர்கள் கூறினார்கள்.\n\nஅறிவிப்பவர்: முஆவியா பின் ஹைதா (ரலி),\nநூல்கள்: திர்மிதீ (2494), அஹ்மத் (19197)\n\"அல்லாஹ்வின்மீதும் அவனுடைய தூதரின்மீதும் நம்பிக்கை கொண்டு, தொழுகையை நிலைநிறுத்தி, ரமளானில் நோன்பும் நோற்ற மனிதரை சொர்க்கத்தில் புகச் செய்வது அல்லாஹ்வின் மீது கடமையாகி விட்டது; அவர் அல்லாஹ்வின் பாதையில் அறப்போர் புரிந்தாலும் சரி; அல்லது அவர் பிறந்த பூமியில் அமர்ந்து கொண்டாலும் சரி\" என்று நபி (ஸல் அவர்கள் கூறினார்கள். \"அல்லாஹ்வின் தூதரே! நாங்கள் மக்களுக்கு இந்த நற்செய்தியை அறிவிக்கலாமா?\" என்று (நபித் தோழர்கள்) கேட்டனர். அதற்கு அவர்கள், \"சொர்க்கத்தில் நூறு படித்தரங்கள் உள்ளன. அவற்றை அல்லாஹ், தன் பாதையில் அறப்போர் புரிபவர்களுக்காகத் தயார் படுத்திவைத்துள்ளான். இரு படித்தரங்களுக்கிடையே வானத்திற்கும் பூமிக்கும் இடையிலுள்ளது போன்ற தொலைவு உள்ளது. நீங்கள் அல்லாஹ்விடம் கேட்டால், ஃபிர்தவ்ஸ் என்னும் (சொர்க்கத்தின்) படித்தரத்தையே கேளுங்கள்; ஏனெனில், அதுவே சொர்க்கத்தின் மிகச் சிறந்த படித்தரமும் மிக உயர்ந்த படித்தரமும் ஆகும். அதற்கு மேலே கருணையாள(னான இறைவ)னின் அர்ஷு - அரியாசனம் இருக்கிறது. இன்னும், அதிலிருந்தே சொர்க்கத்தின் ஆறுகள் பாய்கின்றன\" என்று கூறினார்கள்.\n\nஅறிவிப்பவர்: அபூஹுரைரா (ரலி), நூல்கள்: புகாரி (2790), திர்மிதீ (2453), இப்னுமாஜா (4322), அஹ்மத் (8067)"},
{"index": "477", "header": "ஏகத்துவக் கலிமாவின் சிறப்பு", "content": "அல்லாஹ்வைத் தவிர எந்தக் கடவுளும் இல்லை என்பதை அறிந்து கொள்வீராக! (47:19)\nஅதிகாலையில் அல்லாஹ்வின் தூதர் (ஸல்) அவர்கள் என்னிடம் வந்திருந்தபோது \"அல்லாஹ்வின் திருப்தியை நாடி \"லா இலாஹ இல்லல்லாஹ்' (வணக்கத்திற்குரியவர் அல்லாஹ்வைத் தவிர வேறு யாருமில்லை) என்று கூறியவாறு மறுமை நாளில் ஓர் அடியார் வந்தால் அவர்மீது நரகத்தை அல்லாஹ் தடை செய்யாமல் இருப்பதில்லை\" என்று கூறினார்கள்.\n\nஅறிவிப்பவர்: இத்பான் பின் மாலிக் (ரலி), நூல்கள்: புகாரி (6423), முஸ்லிம் (54)"},
{"index": "478", "header": "இறைநம்பிக்கையாளர்களுக்காகப் பாவ மன்னிப்புக் கோரிய இறைத் தூதர்", "content": "அப்துல்லாஹ் பின் சர்ஜிஸ் (ரலி) அவர்கள், \"நான் நபி (ஸல்) அவர்களைப் பார்த்தேன். அவர்களுடன் 'ரொட்டி இறைச்சி' அல்லது 'தக்கடி உணவு' உண்டேன்\" என்று கூறினார்கள். அவர்களிடம் நான், \"உங்களுக்காக நபி (ஸல்) அவர்கள் பாவ மன்னிப்பு வேண்டிப் பிரார்த்தித்தார்களா?\" என்று கேட்டேன். அதற்கு அப்துல்லாஹ் பின் சர்ஜிஸ் (ரலி) அவர்கள், \"ஆம்; உங்களுக்கும்தான் (பாவ மன்னிப்பு வேண்டிப் பிரார்த்தித்தார்கள்)\" என்று கூறி விட்டு, \"உமது பாவத்திற்காகவும், இறைநம்பிக்கை கொண்ட ஆண்களுக்காகவும், பெண்களுக்காகவும் பாவ மன்னிப்புக் கோருவீராக!\" எனும் (47:19) வசனத்தை ஓதிக் காட்டினார்கள்.\n\nஅறிவிப்பவர்: ஆஸிம், நூல்கள்: முஸ்லிம் (4684), நஸாயீ - குப்ரா (11432), முஸ்னத் அபீ யஃலா (1563)"},
{"index": "479", "header": "இரத்த உறவுகளை முறிக்கக் கூடாது", "content": "நீங்கள் புறக்கணித்து விடுவீர்களாயின், பூமியில் குழப்பம் விளைவிப்பதற்கும், உங்களின் இரத்த உறவுகளை முறிப்பதற்கும் (தவிர வேறெதற்கும்) முற்படுவீர்களா? இத்தகையோரையே அல்லாஹ் சபித்து விட்டான். அவர்களைச் செவிடாக்கியும், பார்வைகளைக் குருடாக்கியும் விட்டான். (47:22-23)\nஅல்லாஹ்வின் தூதர் (ஸல்) அவர்கள் கூறினார்கள்:\nஅல்லாஹ் படைப்பினங்களைப் படைத்து முடித்தபோது, உறவானது எழுந்து (இறை அரியாசனத்தின் கால்களைப் பற்றிக் கொண்டு) நின்றது. அல்லாஹ் \"சற்றுப் பொறு\" என்றான். \"உறவுகளைத் துண்டிப்பதிலிருந்து உன்னிடம் பாதுகாப்புக் கோரியே இப்படி நிற்கிறேன்\" என்றது உறவு. உடனே அல்லாஹ் \"(உறவே!) உன்னைப் பேணி நடந்து கொள்பவனுடன் நானும் நல்ல முறையில் நடந்துகொள்வேன்; உன்னைத் துண்டித்து விடுபவனை நானும் துண்டித்துவிடுவேன் என்பது உனக்குத் திருப்தியளிக்கவில்லையா?\" என்று கேட்டான். அதற்கு \"ஆம் (திருப்தியே) என் இறைவா!\" என்றது உறவு. \"இது உனக்காக நடக்கும்\" என்றான் அல்லாஹ்.\n(இந்த ஹதீஸை அறிவித்த) பிறகு அபூஹுரைரா (ரலி) அவர்கள் \"நீங்கள் புறக்கணித்து விடுவீர்களாயின், பூமியில் குழப்பம் விளைவிப்பதற்கும், உங்களின் இரத்த உறவுகளை முறிப்பதற்கும் (தவிர வேறெதற்கும்) முற்படுவீர்களா?\" எனும் (47:22) இறைவசனத்தைக் கூறினார்கள்.\n\nஅறிவிப்பவர்: அபூஹுரைரா (ரலி), நூல்கள்: புகாரி (7502), முஸ்லிம் (4994)\n\nநபி (ஸல்) அவர்கள் கூறினார்கள்:\nஉறவை முறித்து வாழ்பவன் சொர்க்கத்தில் நுழைய மாட்டான்.\n\nஅறிவிப்பவர்: ஜுபைர் பின் முத்இம் (ரலி),\nநூல்கள்: புகாரி (5984), முஸ்லிம் (4997)"},
{"index": "480", "header": "மக்கா வெற்றியைப் பற்றிய முன்னறிவிப்பு", "content": "(நபியே!) தெளிவான, பெரும் வெற்றியை உமக்கு வழங்கியுள்ளோம். (48:1)\nஅல்லாஹ்வின் தூதர் (ஸல்) அவர்கள், ஓர் இரவில் பயணம் செய்து கொண்டிருந்தார்கள். உமர் பின் கத்தாப் (ரலி) அவர்களும் நபியவர்களுடன் சென்று கொண்டிருந்தார்கள். அப்போது உமர் பின் கத்தாப் (ரலி) அவர்கள் ஏதோ ஒன்றைக் குறித்து நபி (ஸல்) அவர்களிடம் கேட்டார்கள். அதற்கு அல்லாஹ்வின் தூதர் (ஸல்) அவர்கள் பதிலளிக்கவில்லை. மீண்டும் உமர் அவர்கள் கேட்டார்கள். அப்போதும் அவர்களுக்கு நபிகளார் பதிலளிக்கவில்லை. பிறகு (மீண்டும்) அவர்கள் கேட்டார்கள். அப்போதும் அவர்களுக்கு நபி (ஸல்) அவர்கள் பதிலளிக்க வில்லை. \"உமரே! உன்னை உன் தாய் இழக்கட்டும். மூன்று முறை (கேள்வி கேட்டு) அல்லாஹ்வின் தூதரை வற்புறுத்தினாய். அந்த ஒவ்வொரு முறையும் அவர்கள் உனக்கு பதிலளிக்கவில்லையே\" (என்று தம்மை தாமே) உமர் அவர்கள் (கடிந்து) கூறினார்கள். மேலும் உமர் (ரலி) அவர்கள், \"அதற்குப் பிறகு நான் எனது ஒட்டகத்தைச் செலுத்தி முஸ்லிம் களுக்கு முன்னால் வந்து சேர்ந்தேன். (அல்லாஹ்வின் தூதரிடம் இப்படி நான் நடந்து கொண்டதற்காக) என் விஷயத்தில் ஏதாவது குர்ஆன் (வசனம்) இறங்கி விடுமோ என்று அஞ்சினேன். சற்று நேரத்திற்குள் என்னை ஒருவர் அழைப்பதைக் கேட்டேன். (நான் நினைத்தது போன்றே) என் விஷயத்தில் குர்ஆன் (வசனம்) இறங்கி விட்டிருக்கும் என்று அஞ்சினேன் என்று சொல்லிக் கொண்டு, அல்லாஹ்வின் தூதர் (ஸல்) அவர்களிடம் வந்து அவர்களுக்கு சலாம் சொன்னேன். அப்போது அவர்கள், \"இந்த இரவு எனக்கு ஒரு (குர்ஆன்) அத்தியாயம் அருளப்பட்டுள்ளது. சூரியன் எதன்மீது உதயமாகிறதோ அ(ந்த உலகத்)தை விட எனக்கு அந்த அத்தியாயம் மிகவும் விருப்பமானதாகும்\" என்று கூறினார்கள். பிறகு, \"(நபியே!) தெளிவான, பெரும் வெற்றியை உமக்கு வழங்கியுள்ளோம்\" என்று (தொடங்கும் 48:1 வசனத்தை) ஓதினார்கள்.\n\nஅறிவிப்பவர்: அஸ்லம், நூல்கள்: புகாரி (4177), திர்மிதீ (3185), அஹ்மத் (204)\n\nநபி (ஸல்) அவர்கள் (உம்ரா வழிபாட்டை நிறைவேற்ற முடியாமல் போனதால்) ஹுதைபியா எனுமிடத்திலேயே பலிப்பிராணியை அறுத்துவிட்டு, அங்கிருந்து (மதீனா நோக்கி) திரும்பிக் கொண்டிருந்தார்கள். அப்போது நபித் தோழர்களைக் கவலையும் சோகமும் தழுவியிருந்தன. இந்நிலையில்தான் (அவர்களுக்கு), \"(நபியே!) தெளிவான, பெரும் வெற்றியை உமக்கு வழங்கியுள்ளோம். அல்லாஹ் உமது முந்திய, பிந்திய பாவங்களை மன்னிப்பதற்காகவும், அவன் தனது அருட்கொடையை உமக்கு முழுமைப்படுத்துவதற்காகவும், நேரான பாதையை உமக்குக் காட்டுவதற்காகவும், வலிமைமிக்க உதவியை உமக்கு வழங்குவதற்காகவும் (இவ்வாறு வெற்றியளித்தான்.)\" என்று தொடங்கி, \"அல்லாஹ்விடம் இது மகத்தான வெற்றியாக உள்ளது\" என்பதுவரை (48:1-5) இறைவசனங்கள் அருளப்பட்டன. அப்போது நபி (ஸல்) அவர்கள், \"எனக்கு ஓர் இறைவசனம் அருளப்பட்டுள்ளது. அது இவ்வுலகிலுள்ள அனைத்தையும்விட எனக்கு மிகவும் உவப்பானதாகும்\" என்று கூறினார்கள்.\n\nஅறிவிப்பவர்: அனஸ் (ரலி), நூல்கள்: முஸ்லிம் (3660), அஹ்மத் (11779)"},
{"index": "481", "header": "முந்திய, பிந்திய பாவங்கள் மன்னிக்கப்பட்ட நபியவர்கள்", "content": "அல்லாஹ் உமது முந்திய, பிந்திய பாவங்களை மன்னிப்பதற்காகவும்... (48:2)\nஒரு மனிதர் (ஒரு விஷயத்தில்) தீர்ப்புக் கேட்பதற்காக நபி (ஸல்) அவர்களிடம் வந்தார். அப்போது நான் கதவுக்குப் பின்னாலிருந்து கேட்டுக்கொண்டிருந்தேன். அவர், \"அல்லாஹ்வின் தூதரே! எனக்குப் பெருந்துடக்கு ஏற்பட்டிருக்கும் நிலையில் (ஃபஜ்ர்) தொழுகையின் நேரம் வந்தால், அப்போதும் நான் நோன்பு நோற்க வேண்டுமா?\" என்று கேட்டார். அதற்கு அல்லாஹ்வின் தூதர் (ஸல்) அவர்கள், \"எனக்குப் பெருந்துடக்கு ஏற்பட்ட நிலையில் (ஃபஜ்ர்) தொழுகை நேரம் என்னை வந்தடைகிறது. அப்போதும் நான் நோன்பைத் தொடரவே செய்கிறேன்\" என்று விடையளித்தார்கள். அதற்கு அவர், \"அல்லாஹ்வின் தூதரே! தாங்கள் எங்களைப் போன்றவர்கள் அல்லர். அல்லாஹ் தங்களின் முன் பின் பாவங்களை மன்னித்து விட்டானே?\" என்று சொன்னார். அதற்கு, \"அல்லாஹ்வின்மீது ஆணையாக! உங்களைவிட அதிகமாக நான் அல்லாஹ்வை அஞ்சுபவனாகவும், எவற்றிலிருந்து நான் தவிர்ந்து கொள்ள வேண்டும் என்பதை உங்களைவிட அதிகமாக அறிந்தவனாகவும் இருக்கவே விரும்புகிறேன்\" என்றார்கள்.\n\nஅறிவிப்பவர்: ஆயிஷா (ரலி), நூல்கள்: முஸ்லிம் (2034), புகாரி (20)\n\nநான் அல்லாஹ்வின் தூதர் (ஸல்) அவர் களிடம் \"நோன்பாளி (மனைவியை) முத்தமிடலாமா?\" என்று கேட்டேன். அதற்கு அல்லாஹ்வின் தூதர் (ஸல்) அவர்கள், \"இது பற்றி நீ (உன் தாயார்) உம்மு சலமாவிடம் கேள்!\" என்றார்கள். (அவ்வாறே நான் கேட்டபோது, என் தாயார்), \"அல்லாஹ்வின் தூதர் (ஸல்) அவர்கள் அவ்வாறு செய்வார்கள்\" என்று என்னிடம் தெரிவித்தார்கள். நான், \"அல்லாஹ்வின் தூதரே! (தாங்கள் இவ்வாறு செய்தால் குற்றமில்லை. ஏனெனில்) அல்லாஹ், தங்கள் முன், பின் பாவங்களை மன்னித்து(விட்டதாக அறிவித்து)விட்டான்\" என்று சொன்னேன். அதற்கு அல்லாஹ்வின் தூதர் (ஸல்) அவர்கள், \"கவனி! அல்லாஹ்வின்மீது ஆணையாக! உங்களையெல்லாம்விட நான் அதிகமாக அல்லாஹ்விற்கு அஞ்சி (பாவங்களிலிருந்து விலகி) வாழ்கிறேன்; அவனு(டைய தண்டனை)க்குப் பயந்து வாழ்கிறேன்\" என்று சொன்னார்கள்.\n\nஅறிவிப்பவர்: உமர் பின் அபீஸலமா (ரலி), நூல்கள்: முஸ்லிம் (2029), இப்னுஹிப்பான் (3538), பைஹகீ (8362), தப்ரானீ - கபீர் (8215)\n\nநபி (ஸல்) அவர்கள் தம் பாதங்கள் வீங்கும் அளவிற்கு நின்று (அல்லாஹ்வைத்) தொழுதார்கள். அப்போது அவர்களிடம் \"தங்களின் முந்தைய, பிந்தைய தவறுகளை அல்லாஹ் மன்னித்து விட்டானே! (பிறகு ஏன் நீங்கள் இந்த அளவு சிரமம் எடுத்துக் கொள்ள வேண்டும்?)\" என்று  கேட்கப்பட்டது. (அதற்கு) \"நான் நன்றியுள்ள அடியானாக இருக்க வேண்டாமா?\" என்று கேட்டார்கள்.\n\nஅறிவிப்பவர்: முஃகீரா பின் ஷுஅபா (ரலி),\nநூல்கள்: புகாரி (4836), முஸ்லிம் (5431)"},
{"index": "482", "header": "பைஅத்துர் ரிள்வான்  - இறை திருப்தி பெற்ற உடன்படிக்கை", "content": "இறைநம்பிக்கையாளர்கள் அந்த மரத்திற்கு அடியில் உம்மிடம் உடன்படிக்கை செய்தபோது அவர்களை அல்லாஹ் பொருந்திக் கொண்டான். அவர்களின் உள்ளங்களில் உள்ளவற்றை அறிந்திருந்தான். அவர்கள்மீது அமைதியை இறக்கினான். அவர்களுக்கு உடனடி வெற்றியையும் வழங்கினான். (48:18)\nமரத்தினடியில் உடன்படிக்கை செய்தவர்கள் (சுமார்) ஆயிரத்து முந்நூறு பேர் ஆவர். (இதில்) 'அஸ்லம்' குலத்தினர் முஹாஜிர்களில் எட்டில் ஒரு பகுதியினராக இருந்தனர்.\n\nஅறிவிப்பவர்: அப்துல்லாஹ் பின் அபீ அவ்ஃபா (ரலி),\nநூல்கள்: புகாரி (4155), முஸ்லிம் (3784)\n\"அல்லாஹ் நாடினால் அந்த மரத்தின் கீழ் உடன்படிக்கை செய்தவர்களில் யாரும் நரகத்திற்குள் நுழைய மாட்டார்கள்\" என்று நபி (ஸல்) அவர்கள் கூறினார்கள்.\n\nஅறிவிப்பவர்: உம்மு முபஷ்ஷிர் (ரலி),\nநூல்கள்: முஸ்லிம் (4909), இப்னுமாஜா (4271), அஹ்மத் (25797)\nநாங்கள் ஹுதைபியா உடன்படிக்கை நாளில் ஆயிரத்து நானூறு பேர் இருந்தோம். அப்போது அங்கிருந்த ஒரு மரத்தின் கீழ் நபி (ஸல்) அவர்களிடம் உறுதிமொழி அளித்தோம். அப்போது உமர் (ரலி) அவர்கள் நபியவர்களின் கையைப் பிடித்துக் கொண்டிருந்தார்கள். அது ஒரு கருவேல மரமாகும். நாங்கள் (எந்தச் சூழ்நிலையிலும்) புறமுதுகிட்டு ஓடமாட்டோம் என அவர்களிடம் உறுதிமொழி அளித்தோம். மரணத்திற்கு (தயாராயிருப்பதாக) நாங்கள் அவர்களிடம் உறுதிமொழி அளிக்கவில்லை.\n\nஅறிவிப்பவர்: ஜாபிர் (ரலி),\nநூல்கள்: முஸ்லிம் (3780), திர்மிதீ (1517), நஸாயீ (4088), அஹ்மத் (14295)"},
{"index": "483", "header": "மக்காவாசிகளின் ஒப்பந்த மீறலும், நபியவர்களின் மன்னிப்பும்", "content": "நான் தல்ஹா பின் உபைதில்லாஹ் (ரலி) அவர்களுக்கு உதவியாளராக இருந்தேன். அவரது குதிரைக்குத் தண்ணீர் புகட்டுவேன். அதைத் துடைத்துத் துப்புரவு செய்வேன். அவருக்கு ஊழியமும் செய்வேன். அவர் தரும் உணவை உண்பேன். அல்லாஹ்வுக்காகவும் அவனுடைய தூதருக்காகவும் எனது குடும்பம், சொத்து (சுகங்)கள் அனைத்தையும் விட்டுவிட்டு, நான் நாடு துறந்து (மதீனாவுக்கு) வந்திருந்தேன்.\nநாங்களும் மக்காவாசிகளும் சமாதான ஒப்பந்தம் செய்து, எங்களில் ஒருவர் மற்றொருவருடன் கலந்துறவாடிக் கொண்டபோது, நான் ஒரு மரத்தை நோக்கி வந்து, அதன் (அடிப் பாகத்தில் இருந்த) முற்களை அகற்றிவிட்டு அதற்குக் கீழே படுத்துக் கொண்டேன்.\nஅப்போது மக்காவாசிகளான இணைவைப்பாளர்கள் நால்வர் என்னிடம் வந்து, அல்லாஹ்வின் தூதர் (ஸல்) அவர்களை இழிவாகப் பேசத் தொடங்கினர். அவர்கள் மீது எனக்குக் கோபம் வந்தது. உடனே மற்றொரு மரத்துக்கு நான் மாறிக் கொண்டேன். அந்த நால்வரும் தம் ஆயுதங்களை (அந்த மரத்தில்) தொங்க விட்டுவிட்டு அவர்களும் படுத்துக் கொண்டனர்.\nஇந்நிலையில், யாரோ ஒருவர் அந்தப் பள்ளத்தாக்கின் கீழேயிருந்து \"முஹாஜிர்களுக்கு ஏற்பட்ட நாசமே! (நம் தோழர்) இப்னு ஸுனைம் கொல்லப்பட்டுவிட்டார் (ஒப்பந்த மீறல் நடைபெற்று விட்டது)\" என்று உரக்க அறிவித்தார். உடனே நான் எனது வாளை உருவிக் கொண்டு, படுத்திருந்த அந்நால்வரைத் தாக்கினேன். அவர்களின் ஆயுதங்களை எடுத்து ஒரே கட்டாக என் கையில் வைத்துக் கொண்டேன்.\nபிறகு \"முஹம்மத் (ஸல்) அவர்களின் முகத்தைக் கண்ணியப்படுத்திய (இறை)வன்மீது ஆணையாக! உங்களில் யாரேனும் தலையைத் தூக்கிப் பார்த்தால் அவரது கண் உள்ள பகுதியிலேயே அடிப்பேன்\" என்று கூறினேன்.\nபின்னர் அவர்களை இழுத்துக் கொண்டு அல்லாஹ்வின் தூதர் (ஸல்) அவர்களிடம் வந்தேன். என் தந்தையின் சகோதரர் ஆமிர் (ரலி) அவர்கள் 'அபலாத்' குலத்தைச் சேர்ந்த \"மிக்ரஸ்' எனப்படும் ஒரு மனிதரை பிடித்துக் கொண்டு, துணி விரிக்கப்பட்ட குதிரையொன்றில் அல்லாஹ்வின் தூதர் (ஸல்) அவர்களிடம் வந்தார். அவருடன் எழுபது இணைவைப்பாளர்களும் இருந்தார்கள்.\nஅவர்களை அல்லாஹ்வின் தூதர் (ஸல்) அவர்கள் பார்த்துவிட்டு \"அவர்களை விட்டு விடுங்கள். (ஒப்பந்த மீறல்) குற்றம் அவர்களிடமிருந்தே தொடங்கி மீண்டும் ஏற்பட்டதாக இருக்கட்டும்\" என்று கூறி, அவர்களை மன்னித்து விட்டுவிட்டார்கள்.\nஅல்லாஹ் (இதுதொடர்பாகவே), \"மக்காவின் பள்ளத்தாக்கில் அவர்கள்மீது உங்களுக்கு வெற்றியளித்தபின், அவர்களின் கைகளை உங்களை விட்டும், உங்களின் கைகளை அவர்களை விட்டும் அவனே தடுத்தான். நீங்கள் செய்பவற்றை அல்லாஹ் பார்ப்பவனாக இருக்கிறான்\" எனும் (48:24) வசனத்தை அருளினான்.\n\nஅறிவிப்பவர்: ஸலமா பின் அம்ர் (ரலி), நூல்: முஸ்லிம் (3694)\n\nமக்காவாசிகளில் எண்பது பேர் நபி (ஸல்) அவர்கள்மீதும், நபித் தோழர்கள்மீதும் திடீர் தாக்குதல் தொடுப்பதற்காகத் 'தன்ஈம்' மலையிலிருந்து ஆயுதங்களோடு இறங்கி வந்தனர். அப்போது சரணடைந்த அவர்களை நபி (ஸல்) அவர்கள் பிடித்து, (அவர்களை மன்னித்து) உயிரோடு விட்டுவிட்டார்கள்.\nஅப்போது வல்லமையும் மாட்சிமையும் மிக்க அல்லாஹ், \"மக்காவின் பள்ளத்தாக்கில் அவர்கள்மீது உங்களுக்கு வெற்றியளித்தபின், அவர்களின் கைகளை உங்களை விட்டும், உங்களின் கைகளை அவர்களை விட்டும் அவனே தடுத்தான். நீங்கள் செய்பவற்றை அல்லாஹ் பார்ப்பவனாக இருக்கிறான்\" எனும் (48:24) வசனத்தை அருளினான்.\n\nஅறிவிப்பவர்: அனஸ் (ரலி), நூல்: முஸ்லிம் (3696)"},
{"index": "484", "header": "நபியவர்கள் ஹுதைபியாவில் தடுக்கப்பட்டபோது போரிடாததன் காரணம்", "content": "(மக்காவிலுள்ள) உங்களுக்குத் தெரியாத இறைநம்பிக்கை கொண்ட ஆண்கள்மீதும், பெண்கள்மீதும் அறியாமல் நீங்கள் தாக்குதல் தொடுத்து, அவர்களின்(மீது தாக்குதல் நடத்தியதன்) காரணமாக உங்களுக்குச் சங்கடம் ஏற்பட்டுவிடும் என்றில்லாவிட்டால் (போரிட உங்களுக்கு அனுமதி வழங்கியிருப்பான்). -  (48:25)\nநான் நபி (ஸல்) அவர்களுக்கெதிராக பகலின் ஆரம்பத்தில் இறைமறுப்பாளனாக இருந்து போர் செய்தேன். பகலின் இறுதியில் முஸ்லிமாக இருந்து அவர்களுடன் (இறைமறுப்பாளர்களுக்கு எதிராக) போர் செய்தேன். நாங்கள் மூன்று ஆண்கள். ஏழு பெண்கள் இருந்தோம். எங்கள் தொடர்பாகத்தான் \"உங்களுக்குத் தெரியாத இறைநம்பிக்கை கொண்ட ஆண்கள்மீதும், பெண்கள்மீதும்...\" என்ற (48:25) வசனம் இறங்கியது.\n\nஅறிவிப்பவர்: ஜுன்புத் பின் ஸப்வு (ரலி),\nநூல்: முஸ்னத் அபீயஃலா (1560), தப்ரானீ - கபீர் (3463)"},
{"index": "485", "header": "ஹுதைபிய்யா உடன்படிக்கை எனும் வரலாற்று நிகழ்வு", "content": "அல்லாஹ், தன் தூதருக்கு (அவர் கண்ட) கனவை உண்மைப்படுத்தி விட்டான். அல்லாஹ் நாடினால் உங்கள் தலைகளை மழித்தும், (முடியைக்) குறைத்தும் நீங்கள் பயமின்றிப் பாதுகாப்புடன் மஸ்ஜிதுல் ஹராமிற்குள் நுழைவீர்கள். நீங்கள் அறியாததை அவன் அறிவான். இதுதவிர உடனடி வெற்றியையும் வழங்கியுள்ளான். (48:27)\nஹுதைபிய்யா உடன்படிக்கை நடைபெற்ற காலகட்டத்தில் (மக்காவை நோக்கி) நபி (ஸல்) அவர்கள் புறப்பட்டார்கள். பாதையில் சென்று கொண்டிருந்த போது நபி (ஸல்) அவர்கள், \"காலித் பின் வலீத், குறைஷி களின் குதிரைப் படையுடன் \"கமீம்' என்னுமிடத்தில் (போர் வியூகத்துடன்) முதல் அணியாக (நம்மை எதிர் கொள்ளக்) காத்திருக்கின்றார். ஆகவே, வலப்பக்கப் பாதையில் செல்லுங்கள் (காலித் பின் வலீதுக்குத் தெரியாமல் மக்காவின் அருகே சென்று விடலாம்)\" என்று கூறினார்கள். அல்லாஹ்வின் மீது ஆணையாக! அவர்கள் வருவதை காலித் அறியவில்லை. குறைஷி குதிரைப் படையினர் (முஸ்லிம்களுடைய) உம்ரா பயணக் குழுப் படை எழுப்பிய புழுதியைக் கண்டவுடன் (அதன் தளபதியான) காலித் பின் வலீத், குறைஷிகளை எச்சரிப்பதற்காக, குதிரையைக்  காலால் உதைத்து விரட்டியவராக (விரைந்து) சென்றார். நபி (ஸல்) அவர்கள் பயணித்துச் சென்று கொண்டிருந்தார்கள். இறுதியில், மக்காவினுள் இறங்கும் வழியாக அமைந்துள்ள சிறிய மலை ஒன்றை அடைந்ததும் ('மிரார்' என்னும் இடத்தில்) அவர்களுடைய வாகனம் (ஒட்டகம்) மண்டியிட்டு அமர்ந்து கொண்டது. மக்கள்  (அதை எழுப்பி நடக்க வைப்பதற்காக) 'ஹல்ஹல்' என்று அதட்டினார்கள். அது எழும்ப மறுத்து முரண்டு பிடித்தது. உடனே, மக்கள், \"கஸ்வா' பிடிவாதம் பிடிக்கிறது, 'கஸ்வா' பிடிவாதம் பிடிக்கிறது\" என்று கூறினார்கள். நபி (ஸல்) அவர்கள், \"கஸ்வா பிடிவாதம் பிடிக்கவுமில்லை;  பிடிவாதம் பிடிப்பது அதன் குணமுமில்லை. ஆனால், (யமன் நாட்டு மன்னன் அப்ரஹா தலைமையில் யானைப் படை கஅபாவை இடிக்க வந்தபோது) யானையைத் தடுத்த(இறை)வனே அதையும் தடுத்து வைத்திருக்கின்றான்\" என்று கூறினார்கள். பிறகு, \"என் உயிரைத் தன் கையில் வைத்திருப்பவன் மீது சத்தியமாக! (போரைக் கைவிட்டு) அல்லாஹ்வின் புனித(த் தல)ங்களை கண்ணியப்படுத்தும் ஒரு திட்டத்தை அவர்கள் என்னிடம் கேட்டால் அதை நிச்சயம் அவர்களுக்கு நான் (வகுத்துக்) கொடுப்பேன்\" என்று கூறினார்கள்.\nபிறகு நபி (ஸல்) அவர்கள் தம் ஒட்டகத்தைத் தட்டி எழுப்பினார்கள். உடனே அது குதித்தெழுந்தது. பிறகு, நபியவர்கள் மக்களை விட்டுத் திரும்பி ஹுதைபிய்யாவின் எல்லையில்  சிறிதளவே தண்ணீர் இருந்த ஒரு பள்ளத்தின் அருகே முகாமிட்டார்கள். மக்கள் அதிலிருந்து சிறிது சிறிதாகத் தண்ணீர் எடுக்கலானார்கள். இறுதியில், அவர்கள் மிச்சம் வைக்காமல் தண்ணீர் முழுவதையும் இறைத்து (அதை காலிசெய்து) விட்டார்கள். பிறகு, அல்லாஹ் வின் தூதர் (ஸல்) அவர்களிடம் தாகம் எடுப்பதாக முறையிடப்பட்டது. உடனே, நபி (ஸல்) அவர்கள் தமது அம்புக் கூட்டிலிருந்து ஓர் அம்பை உருவியெடுத்து அதைப் பள்ளத்தில் போடும்படி மக்களுக்கு உத்தரவிட்டார்கள். அல்லாஹ்வின்மீது ஆணையாக! (பள்ளத்தில் அம்பைப் போட்டதும்) அதிலிருந்து அவர்களுக்காகத் தண்ணீர் பீறிட்டு வெளிப்பட்டது. அவர்கள் அங்கிருந்து புறப்படும்வரை (தண்ணீர் தாராளமாகக் கிடைத்துக் கொண்டிருந்தது). இந்த நிலையில் புதைல் பின் வரகா அல்குஸாயீ அவர்கள், தம் குஸாஆ குலத்தார் சிலருடன் வருகை தந்தார்கள். அவர்கள் திஹாமாவாசிகளிடையே (மக்கா மற்றும் அதைச் சுற்றியுள்ள பகுதியில் வசிக்கும் மக்களிடையே) நபி (ஸல்) அவர்களின் நலம் நாடும் நம்பிக்கைக்குரியவர்களாக இருந்தனர். புதைல் அவர்கள், \"(முஹம்மத் அவர்களே!) கஅப் பின் லுஅய், மற்றும் ஆமிர் பின் லுஅய் ஆகியோர் ஹுதைபிய்யாவின் வற்றாத ஜீவசுனைகளின் அருகே முகாமிட்டிருக்க, அங்கே அவர்களை விட்டு விட்டு (தங்களிடம் செய்தி சொல்ல) வந்துள்ளேன். அவர்களுடன் தாய் ஒட்டகங்களும் தம் குட்டிகளுடன் வந்துள்ளன. அவர்கள் உங்களுடன் போரிட்டு உங்களை இறையில்லம் கஅபாவை (சந்திக்க விடாமல்) தடுக்கப் போகிறார்கள்\" என்று கூறினார்கள். உடனே நபி (ஸல்) அவர்கள், \"நாங்கள் எவருடனும் போரிடுவதற்காக வரவில்லை. மாறாக, நாங்கள் உம்ரா செய்வதற்காகத் தான் வந்திருக்கின்றோம். குறைஷிகள் அடிக்கடி போரிட்டுக் களைத்துப் போயிருக்கிறார்கள். போரின் காரணத்தால் அவர்களுக்கு நிறையவே இழப்பும் ஏற்பட்டிருக்கிறது. அவர்கள் விரும்பினால் அவர்களுக்கு ஒரு காலகட்டம் குறிப்பிட்டு சமாதான ஒப்பந்தம் செய்து கொள்கிறேன். அவர்கள் எனக்கும் மக்களுக்குமிடையே (இஸ்லாமியப் பிரச்சாரத்திற்குத்) தடையாக இருக்க வேண்டாம். நான் வெற்றி பெற்று விட்டால், அவர்கள் விரும்பினால் மக்களெல்லாம் விரும்பி ஏற்றுக் கொள்ளும் இந்த மார்க்கத்திலேயே இணைந்து கொள்ளட்டும். இல்லையென்றால் (சில நாட்கள்) அவர்களுக்கு ஓய்வாவது கிடைக்கும். அவர்கள் இதற்கு மறுத்து விட்டால், என் உயிரைத் தன் கையில் வைத்திருப்பவன்மீது ஆணையாக! நான் எனது இந்த விவகாரத்திற்காக என் தலை துண்டாகி விடும்வரை அவர்களுடன் போரிடுவேன். அல்லாஹ், தன் திட்டத்தை நடத்தியே தீருவான்\" என்று கூறினார்கள்.\n\"நீங்கள் சொல்வதை அவர்களுக்கு நான் எடுத்துரைப்பேன்\" என்று கூறிவிட்டு புதைல் பின் வரகா குறைஷிகளிடம் சென்று, \"நாங்கள் இந்த மனிதரிடமிருந்து உங்களிடம் வந்திருக்கிறோம். அவர் ஒரு விஷயத்தைக் கூறியதை நாங்கள் கேட்டோம். அதை உங்களுக்கு எடுத்துச் சொல்ல வேண்டுமென்று நீங்கள் விரும்பினால் நாங்கள் அவ்வாறே செய்கிறோம்\" என்று   சொன்னார். அப்போது அவர்களிலிருந்த அறிவிலிகள், \"அவரைக் குறித்து எங்களுக்கு எதனையும் நீர் தெரிவிக்க வேண்டிய அவசியமில்லை\" என்று கூறினர். அவர்களில் கருத்துத் தெளிவுடையவர்கள், \"அவரிடமிருந்து நீங்கள் கேட்டதை எடுத்துச் சொல்லுங்கள்\" என்று கூறினர். புதைல், \"அவர் இப்படியெல்லாம் சொல்லக் கேட்டேன்\" என்று நபி (ஸல்) அவர்கள் சொன்னதை அவர்களுக்கு எடுத்துரைத்தார். உடனே, (அப்போது இறைமறுப்பாளராயிருந்த) உர்வா பின் மஸ்ஊத் அஸ்ஸகஃபீ எழுந்து நின்று, \"என் சமுதாயத்தாரே!  நீங்கள் என் தந்தையைப் போல் (என் மீது இரக்கமுடையவர்கள்) அல்லவா?\" என்று கேட்டார். அதற்கு அவர்கள், \"ஆம்\"  என்று பதிலளித்தனர். உர்வா, \"நான் உங்கள் மகனைப் போல் (உங்கள் நலம் நாடுபவன்) இல்லையா?\" என்று கேட்டார். அதற்கு அவர்கள், \"ஆம் (நீங்கள் எங்கள் நலம் நாடுபவர் தாம்)\" என்று பதிலளித்தனர். மேலும் அவர், \"நீங்கள் என்னைச் சந்தேகிக்கிறீர்களா?\" என்று கேட்டார். அதற்கு அவர்கள், \"இல்லை\" என்று பதிலளித்தனர். அப்போது உர்வா, \"உக்காழ் (சந்தை) வாசிகளிடம் உங்களுக்கு உதவும்படி கேட்டதும் அவர்களால் உதவ முடியாத (நிலை ஏற்பட்ட)போது நான் என் வீட்டாரையும் என் குழந்தையையும் எனக்குக் கட்டுப்பட்டவர்களையும் உங்களிடம் கொண்டு வந்து விட்டேன் என்பதும் உங்களுக்குத் தெரியாதா?\" என்று கேட்டார். அதற்கு அவர்கள், \"ஆம் (தெரியும்)\" என்று பதிலளித்தார்கள். அப்போது அவர், \"முஹம்மது, உங்கள் முன் நல்லதொரு திட்டத்தைச் சமர்ப்பித்துள்ளார். நீங்கள் (அதற்கு) ஒப்புக் கொள்ளுங்கள். அவரிடம் என்னைச் செல்ல விடுங்கள்\" என்று கூறினார். அதற்கு அவர்கள், \"அவரிடம் (எங்கள் சார்பாகப் பேசச்) செல்லுங்கள்\" என்று கூறினர். அவரும் நபி (ஸல்) அவர்களிடம் சென்று பேசத் தொடங்கினார்.\nநபி (ஸல்) அவர்கள் புதைலிடம் சொன்னதைப் போலவே சொன்னார்கள். அப்போது உர்வா, \"முஹம்மதே! உங்கள் சமுதாயத்தினரை முற்றிலுமாக அழித்து விடுவதை நீங்கள் உசிதமாகக் கருதுகிறீர்களா? உங்களுக்கு முன்னால் அரபுகள் எவரேனும் தம் சமுதாயத்தாரை வேரோடு அழித்தார் என்று நீங்கள் கேள்விப்பட்ட துண்டா? வேறுவிதமான முடிவு ஏற்பட்டாலும்... குறைஷிகள் வென்று விட்டாலும்...(அதனால் உங்கள் தோழர்கள் அனைவரும் கொல்லப்பட்டு விடுவார்கள் அல்லவா?) நானோ, அல்லாஹ்வின்மீது ஆணையாக! பல முகங்களை (உங்கள் தோழர்களிடம்) பார்க்கின்றேன்; மக்களில் பலதரப்பட்டவர்களைப் பார்க்கின்றேன்; உங்களை விட்டுவிட்டு விரண்டோடக் கூடிய (கோழைத்தனமுடைய)வர்களாகவே (இவர்களை) நான் பார்க்கின்றேன்\" என்று கூறினார்.\n(இதைக் கேட்ட) அபூபக்ர் (ரலி) அவர்கள் அவரை அக்கால வழக்கப்படி ஏசிவிட்டு, \"நாங்கள் இறைத் தூதரை விட்டுவிட்டு ஓடி விடுவோமா?\" என்று (கோபத்துடன்) கேட்டார்கள். அதற்கு உர்வா, \"இவர் யார்?\" என்று கேட்டார். மக்கள் \"அபூபக்ர்\" என்று பதிலளித்தார்கள். அதற்கு உர்வா, \"நீங்கள் முன்பு எனக்கு உதவி செய்திருக்கிறீர்கள். அதற்கான நன்றிக் கடனை நான் உங்களுக்கு இன்னும் தீர்க்கவில்லை. அந்த நன்றிக் கடன் மட்டுமில்லாவிட்டால் நான் உங்களுக்கு (தகுந்த) பதில் கொடுத்திருப்பேன்\" என்று கூறி விட்டு, நபி (ஸல்) அவர்களிடம் பேசத் தொடங்கினார்; நபி (ஸல்) அவர்களுடன் பேசும் போதெல்லாம் அவர்களுடைய தாடியைப் பிடித்தபடி இருந்தார். அப்போது முகீரா பின் ஷுஅபா (ரலி) அவர்கள் (கையில்) வாளுடனும் தலையில் இரும்புத் தொப்பியுடனும் நபி (ஸல்) அவர்களின் தலைப் பக்கமாக நின்று கொண்டிருந்தார்கள். ஆகவே உர்வா, நபி (ஸல்) அவர்களின் தாடியைப் பிடிக்க முனைந்த போதெல்லாம் முகீரா (ரலி) அவர்கள், அவரது கையை வாளுறையின் (இரும்பாலான) அடிமுனையால் அடித்து,  \"உன் கையை அல்லாஹ்வின் தூதருடைய தாடியிலிருந்து அப்புறப்படுத்து\" என்று கூறியவண்ணமிருந்தார்கள்.\nஅப்போது உர்வா தனது தலையை உயர்த்தி,  \"இவர் யார்?\" என்று கேட்க மக்கள், \"இவர் முகீரா பின் ஷுஅபா\" என்று கூறினார்கள். உடனே உர்வா, \"மோசடிக்காரரே! நீர் மோசடி செய்தபோது (உம்மை தண்டனையிலிருந்து பாதுகாத்திட) நான் உழைக்கவில்லையா?\" என்று கேட்டார். முகீரா பின் ஷுஅபா (ரலி) அவர்கள் அறியாமைக் காலத்தில் (இஸ்லாத்தைத் தழுவும் முன்பு) ஒரு குலத்தாருடன் (எகிப்து மன்னனைக் காண) பயணம் சென்றார்கள். அப்போது (அக்குலத்தார் வழியில் குடித்துவிட்டு மயங்கிக் கிடக்க,) அவர்களைக் கொன்றுவிட்டு அவர்களுடைய பொருட்களை  எடுத்துக் கொண்டார்கள். (அதற்காக பனூமாலிக் குலத்தார் முகீரா (ரலி) அவர்களைப் பழிவாங்க முனைந்த போது அவரது தந்தையின் சகோதரரான உர்வா தான், அவர்களை உயிரீட்டுத் தொகை கொடுத்து தண்டனையிலிருந்து காப்பாற்றினார்.) பிறகு முகீரா (அங்கிருந்து) வந்து இஸ்லாத்தை ஏற்றுக் கொண்டார். அப்போது நபி (ஸல்) அவர்கள், \"நீ இஸ்லாத்தைத் தழுவியதை நான் ஏற்றுக் கொள்கிறேன். ஆனால், (நீ அபகரித்துக் கொண்டு வந்த) பொருட்கள் எனக்கு அனுமதிக்கப்படவில்லை\" என்று கூறியிருந்தார்கள்.\nபிறகு உர்வா, நபி (ஸல்) அவர்களின் தோழர்களைத் தமது இரு கண்களால் கூர்ந்து பார்க்கத் தொடங்கினார். அல்லாஹ்வின்மீது ஆணையாக! நபி (ஸல்) அவர்கள் எப்போது (தொண்டையைச் செருமி) சளி துப்பினாலும், உடனே அதை அவர்களின் தோழர்களில் ஒருவர், தன் கையில் பிடித்துத் தன் முகத்திலும், மேனியிலும் தேய்த்துக் கொள்வார். நபி (ஸல்) அவர்கள் தம் தோழர்களுக்குக் கட்டளையிட்டால் அவர்கள் உடனே அதை நிறைவேற்றிட போட்டி போட்டுக் கொண்டு ஒருவரையொருவர் முந்திக் கொள்வார்கள். நபியவர்கள் உளூ செய்யும் போது, அவர்கள் உளூ செய்து எஞ்சிய தண்ணீரைப் பிடித்து(தங்கள் மேனியில் தேய்த்து)க் கொள்வதற்காக ஒருவரோடொருவர் சண்டை போடுமளவிற்குச் சென்று விடுவார்கள். நபியவர்களுடன் அவர்கள் பேசும்போது தம் குரல்களைத் தாழ்த்திக் கொள்வார்கள். மேலும், நபியவர்களுக்கு கண்ணியமளிக்கும் விதத்தில் அவர்களைக் கூர்ந்து (நேருக்கு நேர்) பார்க்க மாட்டார்கள். (இவற்றையெல்லாம் உற்றுக் கவனித்து நேரடியாக அறிந்தபின்) உர்வா தன் தோழர்களிடம் சென்று, \"என் சமுதாயத்தாரே! நான் பல அரசர்களிடம் தூதுக் குழுவில் ஒருவனாகச் சென்றுள்ளேன். (ரோம மன்னன்) சீசரிடமும், (பாரசீக மன்னன்) கிஸ்ராவிடமும், (அபிசீனிய மன்னன்) நஜாஷியிடமும் தூதுக் குழுவில் சென்றுள்ளேன். அல்லாஹ்வின்மீது ஆணையாக! முஹம்மதின் தோழர்கள் முஹம்மதுக்கு அளிக்கின்ற கண்ணியத்தைப் போல் எந்த அரசருக்கும் அவரது தோழர்கள் கண்ணியம் அளிப்பதை நான் பார்த்ததேயில்லை. அல்லாஹ்வின்மீது ஆணையாக! அவர் சளியைத் துப்பினால் அதை அவரது தோழர்களில் ஒருவர் தம் கையில் ஏந்திக் கொள்கின்றார். அதை அவர் தம் முகத்திலும், மேனியிலும் தேய்த்துக் கொள்கிறார். அவர் அவர்களுக்குக் கட்டளையிட்டால் அவரது கட்டளையை நிறைவேற்ற அவர்கள் ஒருவரோடொருவர் போட்டி போட்டுக் கொண்டு முன்வருகின்றார்கள். அவர் உளூ செய்தால் அவர் உளூ செய்து எஞ்சிய தண்ணீரைப் பெறுவதற்காக, ஒருவரோடொருவர் சண்டையிடும் அளவிற்குச் சென்றுவிடுகிறார்கள். அவர் பேசினால், அவரிடம் அவர்கள் தமது குரல்களைத் தாழ்த்திக் கொள்கிறார்கள். அவரை கண்ணியப்படுத்தும் விதத்தில் அவரைக் கூர்ந்து (நேருக்கு நேர்) பார்ப்பதில்லை. மேலும், அவர் உங்கள் முன் நேரிய திட்டம் ஒன்றைச் சமர்ப்பித்துள்ளார். ஆகவே, அதை ஏற்றுக் கொள்ளுங்கள்\" என்று கூறினார்.\nஉடனே பனூகினானா குலத்தைச் சேர்ந்த ஒரு மனிதர், \"என்னை அவரிடம் செல்ல விடுங்கள்\" என்று சொன்னார். அதற்கு அவர்கள், \"சரி, செல்லுங்கள்\" என்று கூறினர். அவர் நபி (ஸல்) அவர்களிடமும் அவர்களின் தோழர்களிடமும் வந்த போது அல்லாஹ்வின் தூதர் (ஸல்) அவர்கள், \"இது இன்னார். இவர் இறைவனுக்காக ஹஜ்ஜில் அறுக்கப்படும் தியாக ஒட்டகங்களைக் கண்ணியப்படுத்துகின்ற ஒரு குலத்தைச் சேர்ந்தவர். ஆகவே, இவரிடம் தியாகப் பலி ஒட்டகத்தை அனுப்பி வையுங்கள்\" என்று சொன்னார்கள். உடனே, அவரிடம் ஒரு தியாக ஒட்டகம் ஒன்று அனுப்பிவைக்கப்பட்டது. மக்கள் 'தல்பியா' கூறியபடி அவரை வரவேற்றார்கள். இதை அவர் கண்டவுடன், \"சுப்ஹானல்லாஹ்! இவர்களை இறையில்லத்திற்கு வரவிடாமல் தடுப்பது சரியில்லையே\" என்று (தமக்குள்) கூறிக் கொண்டார். தம் தோழர்களிடம் திரும்பிச் சென்றபோது, \"தியாக ஒட்டகங்கங்களுக்கு (அடையாள) மாலை கட்டித் தொங்கவிடப்பட்டு, அவற்றைக் கீறிக் காயப்படுத்தி அடையாளமிடப்பட்டிருப்பதை நான் கண்டேன். ஆகவே, இறையில்லத்திற்கு வரவிடாமல் அவர்களைத் தடுப்பதை நான் சரியானதாகக் கருதவில்லை\" என்று கூறினார்.\nஉடனே, அவர்களில் மிக்ரஸ் பின் ஹஃப்ஸ் என்றழைக்கப்பட்ட ஒரு மனிதர் எழுந்து, \"என்னை அவரிடம் போக விடுங்கள்\" என்று கூறினார். மக்காவாசிகள், \"சரி, நீங்கள் அவரிடம் போங்கள்\" என்று கூறினர். முஸ்லிம்களிடம் அவர் சென்ற போது நபி (ஸல்) அவர்கள், \"இவன் மிக்ரஸ் என்பவன். இவன் ஒரு கெட்ட மனிதன்\" என்று கூறினார்கள். அவன் (வந்தவுடன்) நபி (ஸல்) அவர்களிடம் பேச ஆரம்பித்தான். அவன் பேசிக் கொண்டிருக்கையில், சுஹைல் பின் அம்ர் என்பவர் குறைஷிகளின் தரப்பிலிருந்து வந்தார்- அறிவிப்பாளர் இக்ரிமா (ரஹ்) கூறுகிறார்: சுஹைல் பின் அம்ர் வந்த போது நபி (ஸல்) அவர்கள், \"உங்கள் விவகாரம் சுலபமாகி விட்டது\" என்று ('சஹ்ல் - சுலபம்' என்னும் பொருள் கொண்ட பெயருடைய ஒருவர் வந்ததை நற்குறியாகக் கருதும் வகையில்) கூறினார்கள். சுஹைல் பின் அம்ர் வந்து, \"(ஏட்டைக்) கொண்டு வாருங்கள். உங்களுக்கும் எங்களுக்குமிடையிலான (சமாதான ஒப்பந்தத்திற்கான) பத்திரம் ஒன்றை எழுதுவோம்\" என்று கூறினார்.\nநபி (ஸல்) அவர்கள் எழுத்தரை அழைத்தார்கள். பின்னர், \"அளவிலா அருளாளன், நிகரிலா அன்பாளன் அல்லாஹ்வின் பெயரால்...' என்று (சமாதான ஒப்பந்தத்திற்கான வாசகத்தை) நபியவர்கள் சொன்னார்கள். உடனே சுஹைல், \"ரஹ்மான் - அளவிலா அருளாளன்\" என்பது என்ன என்று எனக்குத் தெரியாது. ஆயினும், \"இறைவா! உன் திருப்பெயரால்...' என்று நீங்கள் முன்பு எழுதிக் கொண்டிருந்ததைப் போல் தான் நான் எழுதுவேன்\" என்றார். முஸ்லிம்கள், \"அல்லாஹ்வின்மீது ஆணையாக! \"பிஸ்மில்லாஹிர் ரஹ்மானிர் ரஹீம் - அளவிலா அருளாளன், நிகரிலா அன்பாளன் அல்லாஹ்வின் பெயரால் ' என்றுதான் இதை எழுதுவோம்\" என்று கூறினார்கள். நபி (ஸல்) அவர்கள், \"பிஸ்மிக்க அல்லாஹும்ம - இறைவா! உன் திருப்பெயரால்' என்றே எழுதுங்கள்\" என்று சொன்னார்கள். பிறகு நபி (ஸல்) அவர்கள், \"இது அல்லாஹ்வின் தூதர் முஹம்மது அவர்கள் செய்து கொண்ட சமாதான ஒப்பந்தம்' என்று (எழுதும்படி வாசகம்) சொன்னார்கள். உடனே சுஹைல், \"அல்லாஹ்வின்மீது ஆணையாக! நீங்கள் அல்லாஹ்வின் தூதர் தாம் என்று நாங்கள் நம்பியிருந்தால் இறையில்லத்திற்கு வரவிடாமல் உங்களைத் தடுத்திருக்கவும் மாட்டோம்; உங்களுடன் போரிட்டிருக்கவும் மாட்டோம். மாறாக, 'முஹம்மத் பின் அப்தில்லாஹ் -அப்துல்லாஹ்வின் மகன் முஹம்மது' என்று எழுதுங்கள்\" என்று கூறினார். அதற்கு நபி (ஸல்) அவர்கள், \"அல்லாஹ்வின்மீது ஆணையாக! நீங்கள் நான் பொய் சொல்வதாகக் கருதினாலும் நிச்சயம் நான் அல்லாஹ்வின் தூதர்தான். (இருந்தாலும் உங்கள் விருப்பப்படி) 'முஹம்மத் பின் அப்தில்லாஹ் - அப்துல்லாஹ்வின் மகன் முஹம்மது' என்றே எழுதுங்கள்\" என்று கூறினார்கள்.\n-அறிவிப்பாளர் இமாம் ஸுஹ்ரீ (ரஹ்) அவர்கள் கூறுகிறார்கள்:\nநபி (ஸல்) அவர்கள், அவர்களுடன் தகராறு செய்யாமல் விட்டுக் கொடுத்து ஒத்துப் போய் விட்டதற்குக் காரணம் அவர்கள், \"அல்லாஹ்வினால் புனிதமானவையாக அறிவிக்கப்பட்ட(மக்கா நகரத்)தை  கண்ணியப்படுத்துகின்ற எந்த ஒரு திட்டத்தை அவர்கள் என்னிடம் கேட்டாலும் அதை அவர்களுக்கு நான் (வகுத்துக்) கொடுப்பேன்\" என்று முன்பே சொல்லியிருந்ததை நிறைவேற்றுவதற்காகத்தான். -\nபிறகு சுஹைலுக்கு நபி (ஸல்) அவர்கள், \"எங்களை (இந்த ஆண்டு) இறையில்லத்திற்குச் செல்ல விடாமலும் அதை நாங்கள் தவாஃப் செய்ய விடாமலும் தடுக்கக் கூடாது' என்று (வாசகம்) சொன்னார்கள். உடனே சுஹைல், \"அல்லாஹ்வின்மீது ஆணையாக! (இதை ஏற்க) முடியாது. (இந்த ஆண்டே உம்ரா செய்ய நாங்கள் உங்களுக்கு அனுமதியளித்தால்) \"நாங்கள் உங்கள் நிர்ப்பந்தத்திற்கு அடிபணிந்து விட்டோம்' என்று அரபுகள் பேசிக் கொள்வார்கள். ஆயினும், வருகிற ஆண்டில் நீங்கள் உம்ரா செய்து கொள்ளலாம்\" என்று கூறினார்; அவ்வாறே எழுதினார். மேலும் சுஹைல், \"எங்களிடமிருந்து ஒருவர் உங்களிடம் வந்தால், அவர் உங்கள் மார்க்கத்தில் இருந்தாலும் சரி, அவரை எங்களிடம் நீங்கள் திருப்பியனுப்பி விட வேண்டும்' என்று நிபந்தனையிட்டார். முஸ்லிம்கள், \"சுப்ஹானல்லாஹ்! அவர் முஸ்லிமாக (எங்களிடம்) வந்திருக்க, அவரை எப்படி இணைவைப்பவர்களிடம் திருப்பியனுப்புவது?\" என்று வியப்புடன் கேட்டார்கள். அவர்கள் இவ்வாறு ஒப்பந்தம் பேசிக் கொண்டிருக்கும்போது (குறைஷிகளின் தரப்பிலிருந்து ஒப்பந்தம் பேச வந்த) சுஹைல் பின் அம்ருடைய மகன் அபூ ஜந்தல் (தம் கால்கள் பிணைக்கப்பட்டிருக்க) விலங்குகளுடன் தத்தித் தத்தி நடந்து வந்தார்கள். அவர்கள் மக்காவின் கீழ்ப் பகுதியிலிருந்து தப்பி வந்து முஸ்லிம்களிடையே வந்து தஞ்சம் புகுந்தார்கள். உடனே (அவரது தந்தை யான) சுஹைல்,  \"முஹம்மதே! (ஒப்பந்தப்படி) முதலாவதாக, இவரை எங்களிடம் ஒப்படைக்கும்படி உங்களிடம் கோருகிறேன்\" என்றார். அதற்கு நபி (ஸல்) அவர்கள், \"நாம் இன்னும் இந்த நிபந்தனையை எழுதி முடிக்கவில்லையே\" என்று பதிலளித்தார்கள். அதற்கு சுஹைல், \"அப்படியென்றால், அல்லாஹ்வின்மீது ஆணையாக!  உங்களிடம் நான் எந்த அடிப்படையிலும் ஒரு போதும் சமாதானம் செய்து கொள்ள மாட்டேன்\" என்று கூறினார். நபி (ஸல்) அவர்கள், \"அப்படியென்றால்  இவரை மட்டுமாவது நான் திருப்பியனுப்பாமலிருக்க எனக்கு அனுமதி தாருங்கள்\" என்று கூறினார்கள். அதற்கு சுஹைல், \"நான் உங்களுக்கு  அனுமதி தர மாட்டேன்\" என்று கூறினார். அதற்கு நபி (ஸல்) அவர்கள், \"இல்லை, இவரை மட்டுமாவது திருப்பியனுப்பாமல் நிறுத்திக் கொள்ள எனக்கு அனுமதியளியுங்கள்\" என்று கூறினார்கள். அதற்கு சுஹைல், \"நான் அனுமதியளிக்கப் போவதில்லை\" என்று கூறினார். மிக்ரஸ் என்பவர், \"நாம் அதற்கு உங்களுக்கு அனுமதியளித்து விட்டோம்\" என்று கூறினார். அபூஜந்தல் (ரலி) அவர்கள், \"முஸ்லிம்களே! நான் முஸ்லிமாக (உங்களிடம்) வந்திருக்க, என்னை இணை வைப்பவர்களிடம் திருப்பியனுப்புகிறீர்களா? நான் சந்தித்த துன்பங்களை நீங்கள் (சிந்தித்துப்) பார்க்க மாட்டீர்களா?\" என்று கேட்டார். அவர் இறை வழியில் கடுமையாக வேதனை செய்யப்பட்டிருந்தார்.\nஅப்போது (நடந்ததை) உமர் (ரலி) அவர்கள் கூறுகின்றார்கள்:\nஉடனே நான் அல்லாஹ்வின் தூதரிடம் சென்று,  \"நீங்கள் சத்தியமாக அல்லாஹ்வின் தூதர் இல்லையா?\" என்று கேட்டேன். அதற்கு அவர்கள், \"ஆம், அல்லாஹ்வின் தூதர் தான்\" என்று பதிலளித்தார்கள். நான், \"நாம் சத்திய மார்க்கத்திலும் நம் பகைவர்கள் அசத்திய மார்க்கத்திலும் இல்லையா?\" என்று கேட்டேன். அதற்கும் நபி (ஸல்) அவர்கள், \"ஆம் (சத்திய மார்க்கத்தில் தான் நாம் இருக்கின்றோம். அவர்கள் அசத்திய மார்க்கத்தில் தான் இருக்கிறார்கள்.)\" என்று பதிலளித்தார்கள். நான், \"அப்படியானால் (இந்த நிபந்தனைகளை ஏற்று) நம் மார்க்கத்திற்கு நாம் ஏன் இழிவைச் சேர்க்க வேண்டும்?\" என்று  கேட்டேன். அதற்கு அவர்கள், \"நான் அல்லாஹ்வின் தூதராவேன். நான் அவனுக்கு மாறு செய்வதில்லை. அவனே எனக்கு உதவக் கூடியவன்\" என்று பதிலளித்தார்கள். நான், \"விரைவில் நாம் இறையில்லம் கஅபாவைத் தவாஃப் செய்வோம்' என்று தாங்கள் எங்களுக்கு சொல்லி வந்திருக்கவில்லையா?\" என்று கேட்டேன். அதற்கு அவர்கள், \"ஆம். ஆனால், நாம் இந்த ஆண்டே கஅபாவுக்குச் செல்வோம் என்று நான் உங்களுக்குச் சொன்னேனா?\" எனக் கேட்டார்கள். நான், \"இல்லை\" என்று பதிலளித்தேன். நபி (ஸல்) அவர்கள், \"நீங்கள்  நிச்சயம் கஅபாவுக்குச் சென்று அதை தவாஃப் செய்வீர்கள்\" என்று கூறினார்கள்.\nபிறகு நான் அபூபக்ர் (ரலி) அவர்களிடம் சென்று, \"அபூபக்ரே, இவர்கள் உண்மையிலேயே அல்லாஹ்வின் தூதரல்லவா?\" என்று கேட்டேன். அதற்கு அவர்கள், \"ஆம்; அல்லாஹ்வின் தூதர்தான்\" என்று கூறினார்கள். நான், \"நாம் சத்திய மார்க்கத்திலும் நம் பகைவர்கள் அசத்திய மார்க்கத்திலும் இல்லையா?\" என்று கேட்டேன். அதற்கு அவர்கள், \"ஆம்\" என்றார்கள். நான், \"அப்படியென்றால் இதை ஒப்புக் கொண்டு நம் மார்க்கத்திற்கு நாம் ஏன் இழிவைச் சேர்க்க வேண்டும்?\" என்று  கேட்டேன். அதற்கு அவர்கள்,  \"நண்பரே! அல்லாஹ்வின்  தூதர், தம் இறைவனுக்கு மாறு செய்ய முடியாது. அவனே அவர்களுக்கு உதவக் கூடியவன். அவர்களுடைய சுவட்டையே நீங்கள் பின்பற்றுங்கள். அல்லாஹ்வின்மீது ஆணையாக! அவர்கள் சத்திய வழியில் தான் இருக்கிறார்கள்\" என்று கூறினார்கள். நான், \"அவர்கள் நம்மிடம், \"நாம் இறையில்லத்திற்குச் சென்று அதை தவாஃப் செய்வோம்' என்று சொல்லவில்லையா?\" என்று கேட்டேன். அதற்கு அவர்கள், \"ஆம்; (சொன்னார்கள்.) ஆனால், \"நீங்கள் இந்த ஆண்டே அங்கு செல்வீர்கள்' என்று உங்களிடம் சொன்னார்களா?\" என்று கேட்டார்கள். நான், \"இல்லை (அவர்கள் அவ்வாறு சொல்லவில்லை)\" என்று பதிலளித்தேன். அதற்கு அவர்கள், \"நீங்கள் நிச்சயம் அங்கு சென்று இறையில்லத்தை தவாஃப் செய்யத் தான் போகிறீர்கள்\" என்று கூறினார்கள்.\n(உமர் (ரலி) அவர்கள் தொடர்ந்து சொன்னதாக ஸுஹ்ரீ அவர்கள் கூறுகிறார்கள்:)\n...நான் இப்படி (அதிருப்தியுடன் நபி (ஸல்) அவர்களிடம்) பேசியதற்குப் பரிகாரமாக பல வணக்கங்களைப் புரிந்தேன்... பிறகு, நபி (ஸல்) அவர்கள் ஒப்பந்தப் பத்திரத்தை எழுதி முடித்த பின்பு தம் தோழர்களை நோக்கி, \"எழுந்து சென்று குர்பானி கொடுத்து விட்டு தலைமுடி களைந்து கொள்ளுங்கள்\" என்று உத்தரவிட்டார்கள். ஆனால், அவர்களில் ஒருவர் கூட எழுந்திருக்கவில்லை. எனவே, நபி (ஸல்) அவர்கள் மூன்று முறை இவ்வாறு கூறினார்கள். இருந்தும், அவர்களில் எவரும் எழுந்திருக்காத காரணத்தால் (தம் துணைவியார்) உம்மு சலமா (ரலி) அவர்களிடம் சென்று மக்களிடமிருந்து தாம் சந்தித்த அதிருப்தியை(யும், அதனால் அவர்கள் தமக்குக் கீழ்ப்படியாமலிருப்பதையும்) சொன்னார்கள்.\nஉடனே உம்மு சலமா (ரலி) அவர்கள், \"அல்லாஹ்வின் தூதரே! தியாகப் பிராணியை அறுத்து விட்டுத் தலைமுடி களைந்து கொள்ள வேண்டும் என்பதை விரும்புகிறீர்களா? (நீங்கள் தியாகப் பிராணிகளை அறுத்து முடி களையப்) புறப்படுங்கள். நீங்கள் (தியாகப் பிராணிகளான) குர்பானி  ஒட்டகங்களை அறுத்து விட்டு உங்கள் நாவிதரை அழைத்து, அவர் உங்கள் முடியைக் களையும்வரை அவர்களில் எவருடனும் ஒரு வார்த்தையும் பேசாதீர்கள்\" என்று (ஆலோசனை) கூறினார்கள். உடனே, நபி (ஸல்) அவர்கள் புறப்பட்டு ஒட்டகங்களை குர்பானி கொடுத்து விட்டு,  தம் நாவிதரை அழைத்துத் தலைமுடியைக் களைந்து கொண்டார்கள். அதுவரை அவர்களில் எவரிடமும் நபியவர்கள் பேசவில்லை. இவற்றைக் கண்டவுடன்  மற்ற நபித்தோழர்களும் எழுந்து சென்று தியாகப்பிராணிகளை அறுத்து, ஒருவர் மற்றவரின் தலைமுடியைக் களையத் தொடங்கினார்கள். ஒருவர் மற்றவரை நெரிசலால் சாகடித்து விடுவார்களோ எனும் அளவிற்குப்  போட்டி போட்டுக் கொண்டு (தியாகப் பிராணிகளை அறுக்கவும் முடி களையவும்) சென்றனர்.\nபிறகு (சமாதான ஒப்பந்தம் அமலில் இருந்த கால கட்டத்தில்) இறைநம்பிக்கை கொண்ட பெண்கள் நபி (ஸல்) அவர்களிடம் வந்தனர். உடனே, \"இறைநம்பிக்கையாளர்களே! இறைநம்பிக்கை கொண்ட பெண்கள் ஹிஜ்ரத் செய்து உங்களிடம் வந்தால் அவர்களைப் பரிசோதியுங்கள்! அவர்களின் இறைநம்பிக்கையை அல்லாஹ்வே மிக அறிந்தவன். அப்பெண்களை இறைநம்பிக்கை கொண்டவர்கள் என்று நீங்கள் அறிந்தால் அவர்களை இறைமறுப்பாளர்களிடம் திருப்பி அனுப்பி விடாதீர்கள். அப்பெண்கள், இறைமறுப்பாளர்களுக்கு அனுமதிக்கப்பட்டோர் அல்ல. அவர்களும் இப்பெண்களுக்கு அனுமதிக்கப்பட்டோர் அல்ல. அவர்கள் (இப்பெண்களுக்காகச்) செலவிட்டதை அவர்களிடம் கொடுத்து விடுங்கள். நீங்கள் அப்பெண்களுக்கு, அவர்களின் திருமணக் கொடைகளைக் கொடுத்துவிட்டால் அவர்களை நீங்கள் மணமுடித்துக் கொள்வது உங்கள்மீது குற்றமில்லை. இறைமறுப்பாளர்களான பெண்களின் திருமண ஒப்பந்தத்தை நீங்கள் பற்றிப் பிடித்துக் கொண்டிருக்க வேண்டாம்\" என்னும் (60:10) இந்தவசனத்தை அல்லாஹ் அருளினான்.\nஉடனே, உமர் (ரலி) அவர்கள், இணை வைக்கும் மார்க்கத்திலிருந்த காலத்தில் தமக்கிருந்த இரு மனைவிமார்களை அன்று தலாக் (விவாகரத்து) செய்து விட்டார்கள். அவ்விருவரில் ஒருவரை முஆவியா பின் அபீ சுஃப்யான் அவர்களும் மற்றொரு வரை ஸஃப்வான் பின் உமய்யா அவர்களும் மணமுடித்துக் கொண்டார்கள். பிறகு,  நபி (ஸல்) அவர்கள் மதீனாவுக்குத் திரும்பி வந்தார்கள். அப்போது குறைஷிகளில் ஒருவரான அபூபஸீர் என்பவர் முஸ்லிமாக இருக்கும் நிலையில் (மதீனாவுக்கு) வருகை தந்தார். உடனே, அவரைத் தேடி(ப் பிடிக்க) குறைஷிகள் இரண்டு பேரை அனுப்பி வைத்தனர். அவர்கள் (நபி (ஸல்) அவர்களிடம் வந்து), \"நீங்கள் எங்களுக்குக் கொடுத்த உறுதி மொழியை நிறைவேற்றுங்கள்\" என்று கேட்டனர். உடனே, அவரை அந்த இருவரிடமும் நபி (ஸல்) அவர்கள் ஒப்படைத்தார்கள். அவர்கள் இருவரும் அபூபஸீர் அவர்களை அழைத்துக் கொண்டு துல்ஹுலைஃபாவை அடைந்தனர். அவர்கள், தம்முடைய பேரீச்சம் பழங்களைத் தின்றுகொண்டே (ஒரு மரத் தடியில்) தங்கினார்கள்.\nஅபூபஸீர் (ரலி) அவர்கள் அவ்விரு நபர்களில் ஒருவரிடம், \"அல்லாஹ்வின்மீது ஆணையாக! இன்னானே! உன்னுடைய இந்த வாளை நான் மிக நல்லதாகக் காண்கிறேன்\" என்றார்.  உடனே மற்றொருவர் வாளை உருவி, \"ஆம், அல்லாஹ்வின்மீது ஆணையாக! இது மிக நல்ல வாள்தான். நான் இதைப் பயன்படுத்திப் பார்த்திருக்கிறேன், மீண்டும் பயன்படுத்திப் பார்த்திருக்கிறேன்; மீண்டும் பயன்படுத்திப் பார்த்திருக்கிறேன்\" என்று சொன்னார். அபூபஸீர் அவர்கள், \"எனக்கு(அதை)க் காட்டு. அதை நான் பார்க்கிறேன்\" என்று கேட்டு அவரைத் தன் வசத்தில் கொண்டு வந்து (அந்த வாளால்) குத்திக் கொன்று விட்டார். மற்றொருவர் விரண்டோடி மதீனா வரை சென்று விட்டார்; ஓடிக் கொண்டே பள்ளிவாசலுக்குள் புகுந்தார். அல்லாஹ்வின் தூதர் (ஸல்) அவர்கள் அவரைக் கண்டபோது, \"இவர் ஏதோ  பீதியேற்படுத்தும் விஷயத்தைக் கண்டு விட்டிருக்கிறார்\" என்று கூறினார்கள். அவர் நபி (ஸல்) அவர்களிடம் சென்று நின்ற போது, \"அல்லாஹ்வின்மீது ஆணையாக! என் சகோதரர் கொல்லப்பட்டு விட்டார். (நீங்கள் அபூபஸீரைத் தடுக்கா விட்டால்) நானும் கொல்லப்பட்டு விடுவேன்\" என்று கூறினார்.\nஉடனே அபூபஸீர் அவர்கள் வந்து, \"அல்லாஹ்வின் தூதரே! அல்லாஹ்வின்மீது ஆணையாக! அல்லாஹ் தங்கள் பொறுப்பை நிறைவேற்றி விட்டான். தாங்கள் என்னை அவர்களிடம் திருப்பியனுப்பி விட்டீர்கள். பிறகு அல்லாஹ், என்னை அவர்களிடமிருந்து காப்பாற்றி விட்டான்\" என்று கூறினார்கள். நபி (ஸல்) அவர்கள், \"இவரது தாய்க்குக் கேடுண்டாகட்டும்.  உதவுபவர் எவராவது இவருக்குக் கிடைத்தால்   இவர் போர்த் தீயை மறுபடியும் மூட்டி விடுவார்\" என்று கூறினார்கள். இதைச் செவியுற்றவுடன் அபூபஸீர் அவர்கள், நபி (ஸல்) அவர்கள் தம்மை (மீண்டும்) குறைஷிகளிடம் திருப்பியனுப்பி விடுவார்கள் என்பதைப் புரிந்து கொண்டு அங்கிருந்து தப்பியோடி கடலோரத்திற்குச் சென்றார்கள். சுஹைலின் மகன் அபூஜந்தல் (ரலி) அவர்களும் குறைஷிகளிடமிருந்து தப்பியோடி அபூபஸீர் அவர்களுடன் சேர்ந்து கொண்டார்கள். பிறகு, குறைஷிகளில் எவர் இஸ்லாத்தைத் தழுவினாலும் அவர் (தப்பிச் சென்று) அபூபஸீர் அவர்களுடன் சேர்ந்து கொள்ளத் தொடங்கினார். இறுதியில், (சிறிது சிறிதாக இப்படி இஸ்லாத்தை ஏற்றவர்கள் மக்காவிலிருந்து தப்பியோடி வந்து) ஒரு குழுவினராக ஒன்றுதிரண்டு விட்டனர்.\nஅல்லாஹ்வின்மீது ஆணையாக! ஷாம்  நாட்டை நோக்கி குறைஷிகளின் ஒரு (வியாபாரப்) பயணக் குழு புறப் பட்டிருப்பதாகக் கேள்விப்படும் போதெல்லாம் அதை அவர்கள் இடைமறித்து அவர்களைக் கொன்று அவர்களுடைய செல்வங்களை (வியாபாரப் பொருட்களை)ப் பறித்துக் கொள்வதை வழக்கமாகக் கொண்டிருந்தார்கள். ஆகவே, குறைஷிகள் (அபூபஸீரும் அவரது  சகாக்களும் தங்களுக்குத் தொல்லை தராமல் இருக்க வேண்டுமென்று) இருவருக்கும் ஆளனுப்பி உத்தரவிடும்படி அல்லாஹ்வின் பெயராலும் உறவு முறையின் பெயராலும் நபி (ஸல்) அவர்களிடம் கேட்டுத் தூதனுப்பினார்கள். மேலும், \"குறைஷிகளில் எவர் முஸ்லிமாக நபி (ஸல்) அவர்களிடம் வருகின்றாரோ அவர் அச்சமின்றி இருக்கலாம் (அவரை எங்களிடம் திருப்பியனுப்ப வேண்டாம்)\" என்று கூறிவிட்டனர். அப்போது தான் அல்லாஹ், \"மக்காவின் பள்ளத்தாக்கில் அவர்கள்மீது உங்களுக்கு வெற்றியளித்தபின், அவர்களின் கைகளை உங்களை விட்டும், உங்களின் கைகளை அவர்களை விட்டும் அவனே தடுத்தான். நீங்கள் செய்பவற்றை அல்லாஹ் பார்ப்பவனாக இருக்கிறான்...... இறைமறுப்பாளர்கள் தமது உள்ளங்களில் அறியாமைக்காலக் குலப்பெருமையைக் கொண்டிருந்த நேரத்தில் அல்லாஹ் தனது தூதர்மீதும், இறைநம்பிக்கை கொண்டோர்மீதும் தனது அமைதியை இறக்கினான். அவர்களை இறையச்சக் கொள்கையில் உறுதிப்படுத்தினான். அவர்கள் அதற்குத் தகுதி படைத்தவர்களாவும், அதன் சொந்தக்காரர்களாகவும் இருந்தனர். ஒவ்வொரு பொருளையும் அல்லாஹ் நன்கறிந்தவனாக இருக்கிறான்\" என்னும் (48:24-26) வசனங்களை அருளினான்.\nஇறைமறுப்பாளர்கள், முஹம்மத் (ஸல்) (அவர்கள் இறைத் தூதரே என்று அறிந்திருந்தும் வீண் பிடிவாதத்தின்  காரணத்தால்) அவர்களை இறைத் தூதர் என ஏற்காமலிருந்ததும், (அல்லாஹ்வை ஏற்றுக்  கொண்டிருந்தும் குர்ஆனில் இடம் பெற்ற காரணத்தால்) பிஸ்மில்லாஹிர் ரஹ்மானிர் ரஹீம் - அளவிலா அருளாளன், நிகரிலா அன்பாளன் அல்லாஹ்வின் பெயரால்'  என்று (ஒப்பந்தப் பத்திரத்தில்) எழுத மறுத்து விட்டதும், முஸ்லிம்களை இறையில்லம் கஅபாவைச் சந்திக்க விடாமல் தடுத்ததும் தான் அந்த மூட வைராக்கியமாகும்.\n\nஅறிவிப்பவர்: மிஸ்வர் பின் மக்ரமா (ரலி), நூல்: புகாரி (2731, 2732)\n\n(\"தெளிவான, பெரும் வெற்றியை உமக்கு வழங்கியுள்ளோம்\" என்னும் 48:1 வசனத்திலுள்ள) 'வெற்றி' என்பது மக்கா வெற்றி(யைத் தான் குறிக்கின்றது) என்று நீங்கள் கருதுகிறீர்கள். மக்கா வெற்றியும் வெற்றியாகத்தானிருந்தது. (ஆனால்) நாங்கள் ஹுதைபிய்யா சமாதான ஒப்பந்த நாளில் (நடைபெற்ற) 'ரிள்வான்' உறுதிப் பிரமாணத்தையே பெரும் வெற்றியாகக் கருதுகிறோம். (அன்று) நாங்கள் (அல்லாஹ்வின் தூதர் - ஸல் - அவர்களுடன்) ஆயிரத்து நானூறு பேர் இருந்தோம். ஹுதைபிய்யா என்பது ஒரு கிணறாகும். அந்தக் கிணற்றிலிருந்து ஒரு துளி நீரைக் கூட விட்டு விடாமல் நாங்கள் (தண்ணீரைச்) சேந்தி விட்டோம். இந்த விஷயம் நபி (ஸல்) அவர்களுக்கு எட்டியபோது அங்கு அவர்கள் வருகை தந்து அந்தக் கிணற்றின் ஓரத்தில் அமர்ந்து கொண்டார்கள். பிறகு ஒரு பாத்திரம் தண்ணீர் கொண்டு வரும்படி கூறினார்கள். (அந்தத் தண்ணீரினால்) உளூச் செய்தார்கள். பின்னர் வாய் கொப்பளித்து விட்டுப் பிரார்த்தித்தார்கள். பிறகு (உளூச் செய்து வாய் கொப்பளித்த) அந்தத் தண்ணீரைக் கிணற்றுக்குள் ஊற்றினார்கள். பின்பு சிறிது நேரம் அந்தக் கிணற்றை நாங்கள் அப்படியே விட்டுவிட்டோம். பின்னர்அந்தக் கிணறு நாங்களும் எங்கள் வாகனப் பிராணிகளும் (குடிக்க) விரும்பிய (அளவு) தண்ணீரைத் திருப்பித் தந்தது\n\nஅறிவிப்பவர்: பரா (ரலி), நூல்: புகாரி (4150)\n\nஅல்லாஹ்வின் தூதர் (ஸல்) அவர்கள் உம்ரா செய்ய நாடியவர்களாக (மக்காவை நோக்கிப்) புறப்பட்டார்கள். அவர்களை குறைஷிக் காஃபிர்கள் இறையில்லம் கஅபாவிற்குச் செல்ல விடாமல் தடுத்து விட்டனர். ஆகவே, நபி (ஸல்) அவர்கள் ஹுதைபிய்யாவில் தமது தியாகப் பிராணியை அறுத்து(ப் பலியிட்டு) விட்டுத் தமது தலையை மழித்துக் கொண்டார்கள். மேலும், அவர்களுடன், \"வரும் ஆண்டில், நான் (என் தோழர்களுடன்) உம்ரா செய்ய அனுமதிக்கப்பட வேண்டும்; வாள்களைத் தவிர வேறு ஆயுதங்களை நாங்கள் எடுத்து வர மாட்டோம்;  குறைஷிகள் விரும்புகின்ற வரை மட்டுமே மக்காவில் தங்கி யிருப்போம்\" என்னும் நிபந்தனையின் பேரில் சமாதான ஒப்பந்தம் செய்து கொண்டார்கள். அவர்களிடம் செய்து கொண்ட சமாதான ஒப்பந்தத்தின்படியே (அடுத்த ஆண்டு மக்கா நகரினுள்) நுழைந்தார்கள். அங்கு மூன்று நாட்கள் தங்கி விட்டபோது, குறைஷிகள் நபி (ஸல்) அவர்களை (மக்காவை விட்டு) வெளியேறும்படி ஆணையிட, நபி (ஸல்) அவர்களும் வெளியேறி விட்டார்கள்.\n\nஅறிவிப்பவர்: இப்னு உமர் (ரலி), நூல்கள்: புகாரி (2701), அஹ்மத் (5794)\n\nஹுதைபிய்யா நிகழ்ச்சியின் போது நபி (ஸல்) அவர்கள் இணைவைப்பவர்களுடன் மூன்று நிபந்தனைகளின் பேரில் சமாதான ஒப்பந்தம் செய்து கொண்டார்கள். அவையாவன:"},
{"index": "486", "header": "இறைமார்க்கம் எப்படி மேலோங்கும்?", "content": "எல்லா மார்க்கங்களை விட இ(ம் மார்க்கத்)தை மேலோங்கச் செய்வதற்காக அவனே நேர்வழியுடனும், உண்மை மார்க்கத்துடனும் தனது தூதரை அனுப்பினான். சாட்சியாக இருக்க அல்லாஹ்வே போதுமானவன். (48:28)\n227வது குறிப்பைக் காண்க!"},
{"index": "487", "header": "நபியின் முன்னிலையில் பணிவைப் பேணுதல்", "content": "பனூ தமீம் குலத்தாரில் ஒரு பயணக் குழுவினர் நபி (ஸல்) அவர்களிடம் வந்தனர். (தமக்கு ஒரு தலைவரை நியமிக்கும்படி கோரினர்.) அபூபக்ர் (ரலி) அவர்கள், \"(அல்லாஹ்வின் தூதரே!) கஅகாஉ பின் மஅபத் பின் ஸுராரா அவர்களை இவர் களுக்குத் தலைவராக்குங்கள்\" என்று சொன்னார்கள். உமர் (ரலி) அவர்கள், \"இல்லை; அக்ரஉ பின் ஹாபிஸ் அவர்களைத் தலைவராக்குங்கள்\" என்று சொன்னார்கள். அபூபக்ர் (ரலி) அவர்கள், உமர் (ரலி) அவர்களிடம், \"நீங்கள் எனக்கு மாறு செய்யவே விரும்புகிறீர்கள்\" என்று சொல்ல, உமர் (ரலி) அவர்கள், \"உங்களுக்கு மாறு செய்வது என் நோக்கமல்ல\" என்று பதிலளித்தார்கள். இருவரும் இப்படி மாறி மாறிப் பேசிச் சச்சரவிட்டுக் கொண்டார்கள். இறுதியில்,  இருவரின் குரல்களும் உயர்ந்தன. இது தொடர்பாகவே, \"இறைநம்பிக்கை கொண்டோரே! அல்லாஹ்வுக்கும் அவனது தூதருக்கும் முன்னர் (கருத்துக் கூற) முந்தாதீர்கள். அல்லாஹ்வை அஞ்சிக் கொள்ளுங்கள்! அல்லாஹ் செவியேற்பவன்; நன்கறிந்தவன்\" எனும் (49:1)  வசனம் இறங்கிற்று.\n\nஅறிவிப்பவர்: அப்துல்லாஹ் பின் ஸுபைர் (ரலி),\nநூல்: புகாரி (4367), திர்மிதீ (3189), நஸாயீ (5291), அஹ்மத் (15548)"},
{"index": "488", "header": "ஸாபித் பின் கைஸ் (ரலி) கவலையும், நபிகளாரின் நற்செய்தியும்", "content": "இறைநம்பிக்கை கொண்டோரே! நபியின் குரலுக்கு மேல் உங்கள் குரல்களை உயர்த்தாதீர்கள்! உங்களில் ஒருவர் மற்றவரிடம் உரத்துப் பேசுவதுபோல் அவரிடம் உரத்துப் பேசாதீர்கள்! (இதனால்) நீங்கள் அறியாத விதத்தில் உங்களின் நற்செயல்கள் அழிந்து விடும். (49:2)\nநபி (ஸல்) அவர்கள், ஸாபித் பின் கைஸ் (ரலி) அவர்களைக் காணாமல் தேடினார்கள். அப்போது ஒரு மனிதர், \"அல்லாஹ்வின் தூதரே! நான் அவரைப் பற்றிய செய்தியை அறிந்து கொண்டு தங்களிடம் வருகிறேன்\" என்று சொல்லிவிட்டு ஸாபித் பின் கைஸ் (ரலி) அவர்களிடம் சென்றார். ஸாபித் பின் கைஸ் (ரலி) அவர்கள் தம் வீட்டில் தலையைக் (கவலையுடன்) கவிழ்த்தபடி அமர்ந்திருப்பதைக் கண்டார். \"உங்களுக்கு என்ன ஆயிற்று?\" என்று அவரிடம் கேட்டார். அதற்கு அவர், \"(பெரும்) தீங்கு நேர்ந்து விட்டது. நான் நபி (ஸல்) அவர்களின் குரலைவிட எனது குரலை உயர்த்தி(ப் பேசி) வந்தேன். ஆகவே, என் நற்செயல்கள் வீணாகி விட்டன. நான் நரகவாசிகளில் ஒருவனாகி விட்டேன்\" என்று பதிலளித்தார். உடனே, அந்த மனிதர் நபி (ஸல்) அவர்களிடம் வந்து, ஸாபித் இப்படியெல்லாம் சொன்னார் என்று தெரிவித்தார்.\nஅறிவிப்பாளர் மூசா பின் அனஸ் (ரஹ்) அவர்கள் (தம் தந்தை அனஸ் பின் மாலிக் அவர்களிடமிருந்து)  அறிவிக்கிறார்கள்:\nஅடுத்த முறை அந்த மனிதர் (பின்வரும்) மாபெரும் நற்செய்தியுடன் திரும்பிச் சென்றார். நபி (ஸல்) அவர்கள் \"நீ ஸாபித் பின் கைஸிடம் சென்று, \"நீங்கள் நரகவாசிகளில் ஒருவரல்லர்; மாறாக, சொர்க்கவாசிகளில் ஒருவரே' என்று சொல்\" எனக் கூறினார்கள்.\n\nஅறிவிப்பவர்: அனஸ் (ரலி), நூல்கள்: புகாரி (3613), முஸ்லிம் (187)"},
{"index": "489", "header": "வார்த்தைகளைக் கவனத்துடன் பேசுதல்", "content": "\"(நபியே!) அறைகளுக்கு முன்னாலிருந்து உம்மை உரத்த குரலில் அழைத்தவர்களில் அதிகமானோர் விளங்கிக் கொள்ளாதவர்களே!\" என்ற (49:4) வசனம் தொடர்பாக பரா பின் ஆஸிப் (ரலி) குறிப்பிட்டார்கள். ஒரு மனிதர் (நபிகளாரின் அறைக்கு முன்னால்) நின்று கொண்டு, \"அல்லாஹ்வின் தூதரே! 'என்னுடைய புகழ்தல் அழகுடையதாகும். என்னுடைய இழிபடுத்துதல் இழிவுக்குரியதாகும்\" என்று சொன்னார். அப்போது நபி (ஸல்) அவர்கள், \"இது அல்லாஹ்வுக்குரியது\" என்று பதிலளித்தார்கள்.\n\nஅறிவிப்பவர்: அபூஇஸ்ஹாக்,\nநூல்கள்: திர்மிதீ (3190), நஸாயீ - குப்ரா (11451), தப்ரானீ - கபீர் (875)"},
{"index": "490", "header": "இறைநம்பிக்கையாளர்களுக்கிடையே நல்லிணக்கத்தை ஏற்படுத்துதல்", "content": "நபி (ஸல்) அவர்களிடம், \"தாங்கள் அப்துல்லாஹ் பின் உபையிடம் வந்தால் நன்றாயிருக்கும்\" என்று கூறப்பட்டது. நபி (ஸல்) அவர்கள் அவனிடம் செல்ல ஒரு கழுதையில் ஏறினார்கள். முஸ்லிம்களும் நபி (ஸல்) அவர்களுடன்  நடந்து சென்றார்கள். அவர்கள் சென்ற பாதை உவர் நிலமாக இருந்தது. அவனை நபி (ஸல்) அவர்கள் சென்றடைந்தபோது அவன், \"தூர விலகிப் போ! அல்லாஹ்வின்மீது ஆணையாக! உன் கழுதையின் துர் நாற்றம் என்னைத் துன்புறுத்தி விட்டது\" என்று கூறினான். அப்போது அவர்களிடையே இருந்த அன்சாரி (தோழர்) ஒருவர், \"அல்லாஹ்வின்மீது ஆணையாக! அல்லாஹ்வின் தூதருடைய கழுதை உன்னை விட நல்ல வாசனையுடையதாகும்\" என்று கூறினார். அப்துல்லாஹ்வுக்காக அவனது சமுதாயத்தைச் சேர்ந்த ஒருவர் ஆத்திரமடைந்து அந்த அன்சாரியை ஏசினார். அந்த இருவருக்காகவும் அவரவருடைய நண்பர்கள் கோபமடைந்தார்கள். தங்களுக்கிடையே ஈச்சங் (கிளையின்) குச்சியாலும், கைகளாலும் செருப்புகளாலும் அடித்துக் கொண்டார்கள். அப்போது, \"இறைநம்பிக்கை கொண்டவர்களுள் இரு தரப்பினர் சண்டையிட்டுக் கொண்டால் அவர்களுக்கிடையே நல்லிணக்கத்தை ஏற்படுத்துங்கள்!\" (49:9) என்னும் வசனம் அருளப்பட்டிருக்கின்றது என்னும் செய்தி எங்களுக்கு எட்டியது.\n\nஅறிவிப்பவர்: அனஸ் (ரலி), நூல்கள்: புகாரி (2691), முஸ்லிம் (3680)\n\nநபி (ஸல்) அவர்கள் ஒரு நாள் (தம் பேரப் பிள்ளை) ஹஸன் (ரலி) அவர்களைத் தம்முடன் அழைத்து வந்து அவருடனேயே மிம்பரில் (மேடையில்) ஏறினார்கள். பிறகு, \"இந்த என் மகன், தலைவர் ஆவார். அல்லாஹ் இவர் வாயிலாக முஸ்லிம்களின் இரு குழுவினரிடையே சமாதானம் செய்து வைக்கக் கூடும்\" என்று சொன்னார்கள்.\n\nஅறிவிப்பவர்: அபூபக்ரா (ரலி), நூல்கள்: புகாரி (3629), திர்மிதீ (3706), நஸாயீ(1393), அபூதாவுத் (4043), அஹ்மத் (19497)"},
{"index": "491", "header": "தீய பட்டப் பெயர் சூட்டி அழைக்கக் கூடாது", "content": "(தீய) பட்டப் பெயர்களால் அழைக்காதீர்கள். இறைநம்பிக்கைக்குப்பின் தீய பெயர்களைச் சூட்டுவது  மிகக் கெட்டது. யார் பாவ மன்னிப்புத் தேடவில்லையோ அவர்களே அநியாயக்கார்கள்.  (49:11)\nஎங்களில் சிலருக்கு இரண்டு, மூன்று பெயர்கள் இருக்கும். அவற்றில் சிலதைக் கொண்டு அழைக்கப்படுவார். அது அவருக்கு வெறுப்பைத் தருவதாக அமையும். அப்போதுதான். \"(தீய) பட்டப் பெயர்களால் அழைக்காதீர்கள்!\" என்ற (49:11) வசனம் இறங்கியது.\n\nஅறிவிப்பவர்: அபூ ஜபீரா (ரலி),\nநூல்கள்: திர்மிதீ (3191), அபூதாவுத் (4311), இப்னுமாஜா (3731), அஹ்மத் (16045)"},
{"index": "492", "header": "வீண் சந்தேகம் கொள்வதும், புறம் பேசுவதும்", "content": "இறைநம்பிக்கை கொண்டோரே! சந்தேகம் கொள்வதில் அதிகமானவற்றைத் தவிர்த்துக் கொள்ளுங்கள்! சில சந்தேகங்கள் பாவமானவையாகும். (குறைகளைத்) துருவித் துருவி ஆராயாதீர்கள்! உங்களில் சிலர், சிலரைப் பற்றிப் புறம் பேசாதீர்கள். இறந்துவிட்ட தனது சகோதரனின் மாமிசத்தைச் சாப்பிட உங்களில் எவரும் விரும்புவாரா? நீங்கள் அதை வெறுப்பீர்கள். அல்லாஹ்வை அஞ்சிக் கொள்ளுங்கள்! அல்லாஹ் மன்னிப்புமிக்கவன்; நிகரிலா அன்பாளன். (49:12)\nநபி (ஸல்) அவர்கள் கூறினார்கள்:\n(ஆதாரமில்லாமல் பிறரைச்) சந்தேகப்படுவது குறித்து உங்களை நான் எச்சரிக்கிறேன். ஏனெனில், சந்தேகம் கொள்வது மிகப் பெரிய பொய்மையாகும். (பிறரின் குறையைத்) துருவித் துருவி ஆராயாதீர்கள். ஒருவருக்கொருவர் பொறாமை கொள்ளாதீர்கள். பிணங்கிக் கொள்ளாதீர்கள். கோபம் கொள்ளாதீர்கள். அல்லாஹ்வின் அடியார்களே! (அன்பு பாராட்டுவதில்) சகோதரர்களாய் இருங்கள்.\n\nஅறிவிப்பவர்: அபூஹுரைரா (ரலி), நூல்கள்: புகாரி (6064), முஸ்லிம் (5006)\n\nஅல்லாஹ்வின் தூதர் (ஸல்) அவர்கள், \"புறம் பேசுதல் என்றால் என்னவென்று உங்களுக்குத் தெரியுமா?\" என்று கேட்டார்கள். அதற்கு மக்கள், \"அல்லாஹ்வும் அவனுடைய தூதருமே நன்கறிந்தவர்கள்\" என்று பதிலளித்தனர். அல்லாஹ்வின் தூதர் (ஸல்) அவர்கள், \"நீர் உம் சகோதரரைப் பற்றி அவர் விரும்பாத ஒன்றைக் கூறுவதாகும்\" என்று பதிலளித்தார்கள். அப்போது, \"நான் சொல்லும் குறை என் சகோதரரிடம் இருந்தாலுமா? (புறம் பேசுதலாக ஆகும்), கூறுங்கள்\" என்று கேட்கப்பட்டது. அதற்கு அல்லாஹ்வின் தூதர் (ஸல்) அவர்கள், \"நீர் சொல்லும் குறை உம்முடைய சகோதரரிடம் இருந்தால்தான், நீர் அவரைப் பற்றிப் புறம் பேசினீர் என்றாகும். நீர் சொன்ன குறை அவரிடம் இல்லாவிட்டாலோ, நீர் அவரைப் பற்றி அவதூறு சொன்னவராவீர்\" என்று கூறினார்கள்.\n\nஅறிவிப்பவர்: அபூஹுரைரா (ரலி),\nநூல்கள்: முஸ்லிம் (5048), திர்மிதீ (1857), அபூதாவுத் (4231), அஹ்மத் (6849)\nநான் நபி (ஸல்) அவர்களிடம் ஒரு மனிதரை(த் தவறாக) எடுத்துரைத்தேன். அப்போது நபி (ஸல்) அவர்கள் \"எனக்கு இன்னின்ன பொருட்கள் கிடைத்தாலும் எவரையும் (தவறாக) எடுத்துரைக்க விரும்ப மாட்டேன்\" என்றார்கள்.\n(ஸஃபிய்யா குட்டையான பெண் என்பதைச்) சைகை மூலம் செய்து காட்டி \"ஸஃபிய்யா இப்படிப்பட்ட பெண்\" என்று நபி (ஸல்) அவர்களிடம் நான் கூறினேன். அப்போது நபி(ஸல்) அவர்கள். \"நீ (உன் நல்லறங்களுடன்) ஒரு சொல்லைக் கலந்து விட்டாய்! இச்சொல்லைக் கடலில் கலக்கினால் அதையும் (துர்நாற்றமாக) மாற்றி விடும்\" எனக் கூறினார்கள்.\n\nஅறிவிப்பவர்: ஆயிஷா (ரலி),\nநூல்கள்: திர்மிதீ (2426), அபூதாவுத் (4232), அஹ்மத் (24384)"},
{"index": "493", "header": "மனிதர்கள் அனைவரும் ஆதமின் பிள்ளைகளே!", "content": "நபி (ஸல்) அவர்கள் மக்கா வெற்றியின் போது பின்வருமாறு உரையாற்றினார்கள்:\nமனிதர்களே! அல்லாஹ், அறியாமைக் கால பெருமையடிப்பதை விட்டும், முன்னோர்களைக் கொண்டு பெருமையடிப்பதை விட்டும் உங்களை நீக்கிவிட்டான். மனிதர்கள் இரண்டு வகையினர். ஒருவர் இறையச்சமுள்ள நல்ல மனிதர். (அவர்) அல்லாஹ்விடம் கண்ணியத்திற்குரியவர். (இரண்டாவது வகையினர்) தீய செயல்களைச் செய்யும் கெட்டவர். (இவர்) அல்லாஹ்விடம் இழிவானவர். மனிதர்கள் (அனைவரும்) ஆதமுடைய மக்களே. ஆதம் (அலை) அவர்களை அல்லாஹ் மண்ணால் படைத்தான். என்று சொல்லிவிட்டு \"மனிதர்களே! ஓர் ஆண், ஒரு பெண்ணிலிருந்தே உங்களை படைத்துள்ளோம். நீங்கள் ஒருவரையொருவர் அறிந்து கொள்வதற்காகவே உங்களைக் கிளைகளாகவும், குலங்களாவும் ஆக்கினோம். உங்களில் இறையச்சம் மிக்கவரே அல்லாஹ்விடம் கண்ணியத்திற்குரியவர் ஆவார். அல்லாஹ்வே நன்கறிந்தவன்; எல்லாம் தெரிந்தவன்\" என்ற (49:13) வசனத்தை கூறினார்கள்.\n\nஅறிவிப்பவர்: இப்னு உமர் (ரலி),\nநூல்கள்: திர்மிதீ (3193), அபூதாவுத் (4452), அஹ்மத் (8381)"},
{"index": "494", "header": "ஈமான் - இஸ்லாம் வித்தியாசம்", "content": "(நபியே!) \"இறைநம்பிக்கை கொண்டோம்\" எனக் கிராமவாசிகள் கூறுகின்றனர். \"நீங்கள் இறைநம்பிக்கை கொள்ளவில்லை. மாறாக 'நாங்கள் இஸ்லாத்தை ஏற்றுக் கொண்டோம்' என்று கூறுங்கள். உங்கள் உள்ளங்களில் இறைநம்பிக்கை நுழையவே இல்லை. நீங்கள் அல்லாஹ்வுக்கும், அவனது தூதருக்கும் கட்டுப்பட்டால் உங்கள் நற்செயல்களில் எதையும் உங்களுக்குக் குறைத்துவிட மாட்டான்\" என்று கூறுவீராக! அல்லாஹ் மன்னிப்புமிக்கவன்; நிகரிலா அன்பாளன். (49:14)\nஈமான் (இறை நம்பிக்கை) என்றால் உள்ளத்தளவில் நம்ப வேண்டிய விசயங்களை ஐயமின்றி நம்புவதாகும். இஸ்லாம் என்றால் புறத்தளவில் செய்ய வேண்டிய கடமைகளை முறையாகச் செய்வதாகும். சில நேரங்களில் இஸ்லாம் என்ற சொல் ஈமான் என்ற பொருளிலும், ஈமான் என்ற சொல் இஸ்லாம் என்ற பொருளிலும் பயன்படுத்தப்படும். சில நேரங்களில் இரண்டு பொருள்களையும் உள்ளடக்கிய நிலையில் இரண்டு சொற்களும் பயன்படுத்தப்படும்.\nமேற்கண்ட வசனத்திலும், பின்வரும் நபிமொழியிலும் ஈமான், இஸ்லாம் என்ற சொற்கள் அவற்றுக்குரிய அடிப்படையான பொருள்களில் வந்துள்ளன.\nஅல்லாஹ்வின் தூதர் (ஸல்) அவர்களுடன் நான் அமர்ந்திருந்தபோது,  அவர்கள் மக்களில் ஒரு குழுவினருக்கு மட்டும் (தர்மப் பொருட்களைக்) கொடுத்தார்கள். அப்போது அல்லாஹ்வின் தூதர் (ஸல்) அவர்கள் எனக்கு வேண்டிய ஒருவரை (அவருக்கு கொடுக்காமல்) விட்டுவிட்டார்கள். ஆகவே நான், \"அல்லாஹ்வின் தூதரே! (அவரை ஏன் விட்டுவிட்டீர்கள்?) அவர் மீது உங்களுக்கு என்ன அதிருப்தி? அல்லாஹ்வின்மீது ஆணையாக! அவரை நான் நம்பிக்கையாளர் (மூமின்) என்றே கருதுகின்றேன்\" என்றேன். அதற்கு அல்லாஹ்வின் தூதர் (ஸல்) அவர்கள், \"அவரை முஸ்லிம் (இறைநெறியில் நடப்பவர்) என்று சொல்\" என்றார்கள். சிறிது நேரம் நான் அமைதியாக இருந்தேன். தொடர்ந்து நான் அவரைப் பற்றி அறிந்திருந்த விஷயங்கள் என்னையும் அறியாமல் (என் நாவில்) வந்தபோது முன்பு சொன்னதையே திரும்பவும் சொன்னேன். \"அவர்மீது உங்களுக்கு என்ன அதிருப்தி? அல்லாஹ்வின்மீது ஆணையாக! நிச்சயமாக நான் அவரை ஒரு நம்பிக்கையாளர் (மூமின்) என்றே கருதுகிறேன்\" என்றேன். அதற்கு அலலாஹ்வின் தூதர் (ஸல்) அவர்கள் \"அவரை முஸ்லிம் என்று சொல்\" என்றார்கள். அவரைப் பற்றி நான் அறிந்திருந்த விஷயத்தை என்னையும் மீறி மீண்டும் மீண்டும் கூறினேன். அதற்கு அல்லாஹ்வின் தூதர் (ஸல்) அவர்கள் பழைய பதிலையே கூறிவிட்டு, \"சஅத்! (அன்பளிப்புகள் எதுவாகட்டும்) நான் ஒருவருக்குக் கொடுக்கிறேன்; ஆனால் நான் யாருக்குக் கொடுக்கவில்லையோ அவர் என் அன்புக்குப் பாத்திரமானவராய் இருக்கிறார். (அவருக்கு நான் கொடுக்காதிருந்தால் இல்லாமையால் அவர் குற்றங்கள் ஏதும் இழைத்து அதனால்) அவரை இறைவன் நரகத்தில் முகம் குப்புறத் தள்ளிவிடுவானோ எனும் அச்சம்தான்\" என்றார்கள்.\n\nஅறிவிப்பவர்: ஸஅத் பின் அபீவக்காஸ்(ரலி), நூல்கள்: புகாரி(27), முஸ்லிம்(237)"},
{"index": "495", "header": "ஃபஜ்ர் தொழுகையில் காஃப் அத்தியாயத்தை ஓதுதல்", "content": "நபி (ஸல்) அவர்கள் ஃபஜ்ர் தொழுகையில் \"அடுக்கடுக்கான பாளைகளுடன் நெடிதுயர்ந்த பேரீச்சை மரங்களையும் முளைக்கச் செய்தோம்\" எனும் (50:10) வசன(ம் இடம்பெற்றுள்ள 'காஃப்' அத்தியாய)த்தை ஓதுவதை நான் கேட்டேன்.\n\nஅறிவிப்பவர்: குத்பா பின் மாலிக் (ரலி), நூல்கள்: முஸ்லிம் (783), திர்மிதீ (281), நஸாயீ (941), இப்னுமாஜா (808), அஹ்மத் (18145)"},
{"index": "496", "header": "உள்ளத்தில் ஏற்படும் ஊசலாட்டமும், இறைவனின் மன்னிப்பும்", "content": "நாமே மனிதனைப் படைத்தோம். அவனது உள்ளம் என்ன நினைக்கிறது என்பதையும் அறிவோம். பிடரி நரம்பைவிட அவனுக்கு மிக நெருக்கமாக இருக்கிறோம். (50:16)\nநபி (ஸல்) அவர்கள் கூறினார்கள்:\nஎன் சமுதாயத்தினரின் உள்ளங்களில் ஊசலாடும் தீய எண்ணங்களை, அவர்கள் அதன்படிச் செயல்படாதவரை அல்லது அதை (வெளிப்படுத்தி)ப் பேசாதவரை எனக்காக அல்லாஹ் மன்னித்து விட்டான்.\n\nஅறிவிப்பவர்: அபூஹுரைரா (ரலி), நூல்கள்: புகாரி (2528), முஸ்லிம் (202)"},
{"index": "497", "header": "ஒவ்வொரு சொல்லும் பதிவு செய்யப்படுகிறது", "content": "இரண்டு பதிவாளர்கள் பதிவு செய்யும் வேளையில் வலது புறத்திலும், இடது புறத்திலும் அமர்ந்துள்ளனர். (பதிவு செய்வதற்குத்) தயாராக உள்ள கண்காணிப்பாளர் அவனிடம் இருக்கும் நிலையிலேயே தவிர அவன் எச்சொல்லையும் பேசுவதில்லை. (50:17-18)\n\"உங்களில் ஒருவர் இறைதிருப்திக்குரிய சொற்களைப் பேசுவார். அது அடையும் இடத்தை அவர் அறிய மாட்டார். அவன் அல்லாஹ்வை சந்திக்கும்வரை அவனது திருப்தியை அல்லாஹ் பதிவுசெய்து கொள்வான். உங்களில் ஒருவர் இறைவெறுப்புக்குரிய சொற்களைப் பேசுவார். அது அடையும் இடத்தை அவர் அறிய மாட்டார். அவன் அல்லாஹ்வைச் சந்திக்கும்வரை அவனது வெறுப்பை அல்லாஹ் பதிவுசெய்து கொள்வான்\" என்று நபி (ஸல்) அவர்கள் கூறினார்கள்.\n\nஅறிவிப்பவர்: பிலால் பின் அல்ஹாரிஸ் (ரலி), நூல்கள்: திர்மிதீ (2241), இப்னுமாஜா (3959), அஹ்மத் (15291)"},
{"index": "498", "header": "அல்லாஹ்வுடன் வேறு கடவுளைப் பிரார்த்திப்பவனின் மறுமை நிலை", "content": "\"அவன் அல்லாஹ்வுடன் வேறு கடவுளை ஏற்படுத்தினான். எனவே நீங்கள் இருவரும் அவனைக் கடும் வேதனையில் போட்டு விடுங்கள்\" (என்று வானவர்களிடம் கூறப்படும்.) - (50:26)\nநபி (ஸல்) அவர்கள் கூறினார்கள்:\nமறுமை நாளில் நெருப்பாலான கழுத்து வெளிவரும். அதற்குப் பார்வைத் திறனுள்ள இரண்டு கண்கள், கேட்டறியும் இரண்டு காதுகள், பேசுகின்ற நாவு ஒன்றுமிருக்கும். \"நான் மூன்று நபர்களுக்கு பொறுப்பு சாட்டப்பட்டுள்ளேன்.      1. பிடிவாதக்கார அடக்குமுறையாளன். 2. அல்லாஹ்வுடன் வேறு கடவுள்களைப் பிரார்த்திப்பவன். 3. உருவப்படம் வரைபவன்\" என்று அது சொல்லும்.\n\nஅறிவிப்பவர்: அபூஹுரைரா (ரலி), நூல்கள்: திர்மிதீ (2497), அஹ்மத் (8076)"},
{"index": "499", "header": "போதுமெனக் கூறும் நரகம்", "content": "அந்நாளில் நாம் நரகத்தை நோக்கி, \"நீ நிறைந்து விட்டாயா?\" என்று கேட்போம். \"இன்னும் அதிகமாக இருக்கிறதா?\" என்று அது கேட்கும். (50:30)\nநபி (ஸல்) அவர்கள் கூறினார்கள்:\n(நரகவாசிகள் நரகத்தில் போடப்படுவார்கள். நரகத்தின் வயிறு நிரம்பாததால்) \"இன்னும் அதிகம் இருக்கிறதா?\" என்று கேட்டுக் கொண்டேயிருக்கும். இறுதியில் கண்ணியத்தின் அதிபதி(யான இறைவன்) தமது பாதத்தை அதில் வைப்பான். அப்போது அது \"போதும்! போதும்! உன் கண்ணியத்தின்மீது ஆணையாக!\" என்று கூறும். நரகத்தின் ஒரு பகுதி மற்றொரு பகுதியுடன் இணைக்கப்படும்.\n\nஅறிவிப்பவர்: அபூஹுரைரா (ரலி), நூல்கள்: புகாரி (6661), முஸ்லிம் (5472)"},
{"index": "500", "header": "நரகத்தை விட்டுத் தடுக்கும் இரு தொழுகைகள்", "content": "(நபியே!) அவர்கள் கூறுவதைப் பொறுத்துக் கொள்வீராக! சூரியன் உதிக்கும் முன்னரும், மறையும் முன்னரும் உமது இறைவனின் புகழைக் கொண்டு போற்றுவீராக! (50:39)\n326வது குறிப்பைக் காண்க!"},
{"index": "501", "header": "தஹஜ்ஜத் தொழுகையின் முக்கியத்துவம்", "content": "அவர்கள் இரவில் சிறிது நேரமே உறங்குவோராக இருந்தனர்.  (51:17)\nநபி (ஸல்) அவர்கள் வாழ்ந்த காலத்தில் ஒருவர் கனவு கண்டால் அதை நபி (ஸல்) அவர்களிடம் எடுத்துரைப்பது வழக்கம். ஆகவே, நானும் ஒரு கனவு கண்டு அதை நபி (ஸல்) அவர்களிடம் எடுத்துரைக்க வேண்டும் என்று ஆசைப்பட்டேன். அப்போது நான் (மணமாகாத) இளைஞனாக இருந்தேன். நபி (ஸல்) அவர்களது காலத்தில் நான் பள்ளிவாசலில் உறங்கக் கூடியவனாக இருந்தேன். (ஒருநாள்) நான் இவ்வாறு கனவு கண்டேன்:\nஇரு வானவர்கள் என்னைப் பிடித்து நரகத்திற்குக் கொண்டு சென்றார்கள். கிணறுக்குச் சுற்றுச் சுவர் இருப்பது போன்று அந்த நரகத்திற்கும் சுற்றுச் சுவர் எழுப்பப்பட்டிருந்தது. அந்த நரகத்திற்கு இரு தூண்களும் இருந்தன. அந்த நரகத்தில் எனக்குத் தெரிந்த சில மனிதர் களும் இருந்தனர். உடனே நான் \"நரகத்திலிருந்து பாதுகாக்கும்படி அல்லாஹ்விடம் வேண்டுகிறேன்\" என்று இறைஞ்சினேன். அப்போது எங்களை மற்றொரு வானவர் சந்தித்தார். அவர் என்னிடம் \"இனி ஒருபோதும் நீர் பீதியடைய மாட்டீர்\" என்று கூறினார்.\nஇதை நான் (என் சகோதரியும் நபி அவர்களின் துணைவியாருமான) ஹஃப்ஸா (ரலி) அவர்களிடம் விவரித்தேன். ஹஃப்ஸா (ரலி) அவர்கள் அதை நபி (ஸல்) அவர்களிடம் விவரித்தார்கள். அப்போது நபி (ஸல்) அவர்கள் \"அப்துல்லாஹ் (பின் உமர்) அவர் ஒரு சிறந்த மனிதர். அவர் இரவின் ஒரு பகுதியில் தொழுபவராயிருந்தால் (நன்றாயிருக்கும்)\" என்று கூறினார்கள். அதன் பின்னர் இரவில் குறைந்த நேரமே தவிர நான் உறங்குவதில்லை.\n\nஅறிவிப்பவர்: இப்னு உமர் (ரலி), நூல்கள்: புகாரி (1121, 1122), முஸ்லிம் (4886)\n\n\"சொர்க்கத்தில் ஒரு அறை உண்டு. அதன் உட்பகுதியிலிருந்து வெளிப்புறத்தையும், வெளிப்புறத்திலிருந்து உட்பகுதியையும் பார்க்கலாம். (பசியுடன் இருப்பவர்களுக்கு) உணவளித்து, இனிய சொற்களைப் பயன்படுத்தி, நோன்பு நோற்று, மக்கள் உறங்கும் வேளையில் தொழுது வருபவருக்கு அல்லாஹ் இதனைத் தயார்படுத்தியுள்ளான்\" என்று நபி (ஸல்) அவர்கள் கூறினார்கள்.\n\nஅறிவிப்பவர்: அபூமாலிக் அல்அஷ்அரீ (ரலி), நூல்கள்: அஹ்மத் (21831), இப்னுஹுஸைமா (2137), பஸ்ஸார் (702), பைஹகீ (8742)"},
{"index": "502", "header": "பாவ மன்னிப்புக் கோருவதற்குச் சிறந்த நேரம்", "content": "அவர்கள் ஸஹர் நேரங்களில் பாவ மன்னிப்புத் தேடுவார்கள். (51:18)\nஅல்லாஹ்வின் தூதர் (ஸல்) அவர்கள் கூறினார்கள்:\nநம் இறைவன் ஒவ்வோர் இரவும் பூமியின் வானத்திற்கு இறங்கி இரவில் மூன்றிலொரு பகுதி நீடிக்கும்போது, 'என்னிடம் யாரேனும் பிரார்த்தித்தால் அவரது பிரார்த்தனையை நான் அங்கீகரிக்கிறேன். என்னிடம் யாரேனும் கேட்டால் அவருக்கு நான் கொடுக்கிறேன். என்னிடம் யாரேனும் பாவ மன்னிப்புக் கோரினால் அவரை நான் மன்னிக்கிறேன்' என்று கூறுகிறான்.\n\nஅறிவிப்பவர்: அபூஹுரைரா (ரலி), நூல்கள்: புகாரி (1145), முஸ்லிம் (1386)"},
{"index": "503", "header": "மலட்டுக் காற்றால் அழிக்கப்பட்ட ஆது சமுதாயம்", "content": "ஆது சமுதாயத்திடமும் (படிப்பினை உள்ளது). அவர்களுக்கு எதிராக மலட்டுக் காற்றை நாம் அனுப்பியபோது, அது எந்தவொரு பொருளின்மீது பட்டாலும் அதை மக்கியதைப்போல் ஆக்கி விடும். (51:41-42)\n453வது குறிப்பைக் காண்க!"},
{"index": "504", "header": "வானவர்கள் ஒன்றுகூடும் பைத்துல் மஃமூர்", "content": "பைத்துல் மஃமூர்மீது சத்தியமாக! (52:4)\nஜிப்ரீல் என்னை அழைத்துக் கொண்டு ஏழாவது வானத்தில் ஏறினார். (அந்த வானத்தின் கதவைத்) திறக்கும்படி கூறினார். \"யார் அது?\" என்று கேட்கப்பட்டது. அவர், 'ஜிப்ரீல்' என்று பதிலளித்தார். \"உம்முடன் (இருப்பவர்) யார்?\" என்று கேட்கப்பட்டது. அவர், 'முஹம்மத்' என்று பதிலளித்தார். \"(அவரை அழைத்து வரும்படி) அவரிடம் ஆளனுப்பப்பட்டிருந்ததா?\" என்று கேட்கப்பட்டது. அவர், \"(ஆம், அவரை அழைத்து வரும்படி என்னை) அவரிடம் அனுப்பி வைக்கப்பட்டிருந்தது\" என்று பதிலளித்தார். அப்போது எங்களுக்காக(க் கதவு) திறக்கப்பட்டது. அங்கு நான் இப்ராஹீம் (அலை) அவர்களைக் கண்டேன். அவர்கள் அல்பைத்துல் மஃமூர் (இறையில்லத்தில் தமது முதுகைச் சாய்த்து அமர்ந்து கொண்டிருந்தார்கள். அ(ந்த இறையில்லத்)தில் ஒவ்வொரு நாளும் எழுபதாயிரம் வானவர்கள் (இறைவனை வணங்கச்) செல்வார்கள். அவர்கள் மீண்டும் அங்கு செல்வதில்லை. (புதியவர்களே அடுத்து நுழைவார்கள்.)\n\nஅறிவிப்பவர்: அனஸ் (ரலி), நூல்கள்: புகாரி (3207), முஸ்லிம் (259)"},
{"index": "505", "header": "உள்ளத்தை ஈர்க்கும் இறை வசனங்கள்", "content": "நபி (ஸல்) அவர்கள் மஃக்ரிப் தொழுகையில் 'அத்தூர்' எனும் (52வது) அத்தியாயத்தை ஓதக் கேட்டேன். \"எதுவுமே இல்லாமல் அவர்கள் படைக்கப்பட்டு விட்டார்களா? அல்லது அவர்களே படைக்கக் கூடியவர்களா? அல்லது அவர்கள்தான் வானங்களையும் பூமியையும் படைத்தார்களா? அவ்வாறல்ல! அவர்கள் உறுதியாக நம்புவதில்லை. அல்லது உமது இறைவனின் கருவூலங்கள் அவர்களிடம் உள்ளனவா? அல்லது அவர்கள் (அதில்) அதிகாரம் செலுத்தக் கூடியவர்களா? எனும் இந்த (52:35-37) வசனங்களை நபி அவர்கள் ஓதிய போது, என் இதயம் பறந்து விடுமளவுக்குப் போய்விட்டது.\n\nஅறிவிப்பவர்: ஜுபைர் பின் முத்இம் (ரலி), நூல்கள்: புகாரி (4854), முஸ்லிம்(791)"},
{"index": "506", "header": "உறக்கம் கலையும்போதும், அவையிலிருந்து எழும்போதும் இறைவனைப் போற்றுதல்", "content": "(நபியே! உமது இறைவனின் தீர்ப்புக்காகப் பொறுத்திருப்பீராக! நீர் நமது கண்காணிப்பில் இருக்கிறீர். நீர் எழுந்திருக்கும்போது உமது இறைவனின் புகழைக் கொண்டு போற்றுவீராக!  இரவிலும், விண்மீன்கள் மறையும் வேளையிலும் அவனைப் போற்றுவீராக! (52:48-49)\nநபி (ஸல்) அவர்கள் கூறினார்கள்:\nஇரவில் உறக்கம் கலைந்தவர் வாய்விட்டு, \"லாயிலாஹ இல்லல்லாஹு, வஹ்தஹு, லாஷரீக்க லஹு, லஹுல் முல்க்கு வலஹுல் ஹம்து. வஹுவ அலா குல்லி ஷையின் கதீர். அல்ஹம்துலில்லாஹி, வ சுப்ஹானல்லாஹி, வ லாயிலாஹ இல்லல்லாஹு. வல்லாஹு அக்பர். வ லா ஹவ்ல, வலா குவ்வத்த இல்லா பில்லாஹ்\" (அல்லாஹ்வைத் தவிர வேறு இறைவன் இல்லை. அவன் ஏகன்; அவனுக்கு இணையானவர் எவரும் இல்லை; ஆட்சியதிகாரம் அவனுக்குரியது; புகழ் அனைத்தும் அவனுக்கே உரியது; அவன் அனைத்தின் மீதும் ஆற்றல் உள்ளவன். எல்லாப் புகழும் அல்லாஹ்வுக்கே. அல்லாஹ் தூயவன்; அவனைத் தவிர வேறு இறையில்லை. அல்லாஹ் மிகப் பெரியவன்; அல்லாஹ்வின் உதவியின்றி பாவத்திலிருந்து விலகவோ நன்மை செய்யும் ஆற்றலோ இல்லை) என்று கூறிவிட்டு, 'அல்லாஹும்மஃக்பிர்லீ' (இறைவா! எனக்கு மன்னிப்பு அளிப்பாயாக!) என்றோ அல்லது வேறு பிரார்த்தனையோ புரிந்தால் அவை அங்கீகரிக்கப்படும். அவர் உளூச் செய்(து தொழு)தால் அத்தொழுகை ஒப்புக் கொள்ளப்படும்.\n\nஅறிவிப்பவர்: உபாதா பின் ஸாமித் (ரலி),\nநூல்கள்: புகாரி (1154), திர்மிதீ (3336), அபூதாவுத் (4401), இப்னுமாஜா (3868)\n\"யார் ஒரு அவையில் அமர்ந்து அதில் பாவமான பேச்சுகள் அதிகமானால் அந்த அவையிலிருந்து எழுவதற்கு முன்னர் \"ஸுப்ஹானக்கல்லாஹும்ம வபிஹ்மதிக்க அஷ்ஹது அல்லாயிலாஹ இல்லா அன்(த்)த அஸ்தஃபிருக்க வஅதூபு இல்லை(க்)க\" என்று கூறினால் அந்த அவையில் நடந்த தவறுகள் மன்னிக்கப்படும்\" என்று நபி (ஸல்) அவர்கள் கூறினார்கள்.\n\nஅறிவிப்பவர்: அபூஹுரைரா (ரலி),\nநூல்கள்: திர்மிதீ (3355), நஸாயீ - குப்ரா (10157), அஹ்மத் (10012)"},
{"index": "507", "header": "ஜிப்ரீலை அவரது உண்மை உருவில் கண்ட நபிகளார்", "content": "பின்னர் அவர் நெருங்கி, அருகில் வந்தார். அது வில்லின் இருமுனையளவோ, அல்லது அதை விட நெருக்கமாகவோ இருந்தது, அவனது அடியா(ரான இறைத் தூத)ருக்கு அறிவிக்க வேண்டியவற்றை அவர் அறிவித்தார்.  (53:9-10)\nநான் ஆயிஷா (ரலி) அவர்களிடம், 'பின்னர் அவர் அருகில் நெருங்கி வந்தார். அது வில்லின் இருமுனையளவோ அல்லது அதைவிட நெருக்கமாகவோ இருந்தது' என்னும் (53:8,9) இறைவசனம் என்ன (குறிக்கிறது)?\" என்று கேட்டேன். அதற்கு அவர்கள், \"அது (குர்ஆனில் 'அவர் அருகில் நெருங்கி வந்தார்' என்பதில் 'அவர்' என்பது) ஜிப்ரீல் (அலை) அவர்களைக் குறிக்கின்றது. ஜிப்ரீல் (அலை) அவர்கள் நபி (ஸல்) அவர்களிடம் ஒரு மனிதரின் உருவில் வருவார்கள். இந்த முறை அவர்கள் வந்தது அவர்களுடைய உண்மையான உருவம் எதுவோ அந்த உருவத்திலாகும். அதனால் தான் அவர் அடிவானத்தையே அடைத்துக் கொண்டார்\" என்று பதிலளித்தார்கள்.\n\nஅறிவிப்பவர்: மஸ்ரூக், நூல்கள்: புகாரி (3235), முஸ்லிம் (290)\n\nநான் ஸிர்ரு பின் ஹுபைஷ் (ரஹ்) அவர்களிடம், \"(வேத வெளிப்பாடு நின்று போயிருந்த இடைப்பட்ட காலத்தில் வானவர் ஜிப்ரீல், நபி (ஸல்) அவர்களை நெருங்கி வர) 'அது வில்லின் இருமுனையளவோ அல்லது அதைவிட நெருக்கமாகவோ இருந்தது. அவனது அடியா(ரான இறைத்தூத)ருக்கு அறிவிக்க வேண்டியவற்றை அறிவித்தார்'  என்னும் (53:9-10) இறை வசனத்தைப் பற்றிக் கேட்டேன். அப்போது அவர் கூறியதாவது:\n\"நபி (ஸல்) அவர்கள் ஜிப்ரீலுக்கு அறுநூறு இறக்கைகள் இருக்கும் நிலையில் (அவரது நிஜத் தோற்றத்தில்) அவரைக் கண்டார்கள்\" என்று அப்துல்லாஹ் பின் மஸ்ஊத் (ரலி) அவர்கள் எங்களிடம் தெரிவித்தார்கள்.\n\nஅறிவிப்பவர்: அபூஇஸ்ஹாக், நூல்கள்: புகாரி (3232), முஸ்லிம் (280)"},
{"index": "508", "header": "ஸித்ரத்துல் முன்தஹா அருகில் ஜிப்ரீலைக் கண்ட நபிகளார்", "content": "அவர் மற்றொரு முறை ஸித்ரத்துல் முன்தஹா (எனும் இலந்தை மரத்தின்) அருகில் ஜிப்ரீல் இறங்கக் கண்டார். அங்குதான் (நல்லோரின்) இருப்பிடமாகிய சொர்க்கம் இருக்கிறது. அந்த இலந்தை மரத்தை எது சூழ்ந்துகொள்ளுமோ அது சூழ்ந்தபோது அவரது பார்வை சாய்ந்து விடவில்லை; எல்லையைக் கடக்கவுமில்லை. (53:13-16)\nஅல்லாஹ்வின் தூதர் (ஸல்) அவர்கள் (விண்ணுலகப் பயணத்திற்காக) இரவில் அழைத்துச் செல்லப்பட்டபோது (வான் எல்லையிலுள்ள இலந்தை மரமான) \"ஸித்ரத்துல் முன்தஹா' வரை அவர்கள் கொண்டு செல்லப்பட்டார்கள். அ(ந்த மரத்தின் வேர்ப்பகுதியான)து ஆறாம் வானத்தில் அமைந்துள்ளது. பூமியிலிருந்து மேலே கொண்டு செல்லப்படும் (உயிர்கள், மனிதர்களின் செயல்கள் பற்றிய குறிப்புகள்) யாவும் அங்குதான் சென்று சேர்கின்றன; அங்கே அவை கையகப்படுத்தப்படுகின்றன. அதற்கு மேலேயிருந்து கீழே கொண்டு வரப்படும் (இறை ஆணைகள்) யாவும் அங்குதான் வந்து சேர்கின்றன; அங்கே (வானவர்களால்) அவை பெற்றுக் கொள்ளப்படுகின்றன.\n\"அந்த இலந்தை மரத்தை எது சூழ்ந்துகொள்ளுமோ அது சூழ்ந்தபோது\" எனும் (53:16) வசனம் தங்கத்தாலான விட்டில் பூச்சிகளையே குறிக்கிறது. அப்போது அல்லாஹ்வின் தூதர் (ஸல்) அவர்களுக்கு மூன்று (ஆணைகள்) வழங்கப்பட்டன. அவையாவன: 1. ஐவேளைத் தொழுகைகள் வழங்கப்பட்டன. 2. அல்பகரா அத்தியாயத்தின் இறுதி (மூன்று) வசனங்கள் அருளப்பட்டன. 3. அவர்களுடைய சமுதாயத்தாரில் அல்லாஹ்வுக்கு இணை வைக்காதவர்களுக்குப் பேரழிவை ஏற்படுத்தும் பெரும்பாவங்கள் மன்னிக்கப்(படுவதாக அறிவிக்கப்)பட்டது.\n\nஅறிவிப்பவர்: இப்னு மஸ்வூத் (ரலி), நூல்: முஸ்லிம் (279)\n\nநான் (அன்னை) ஆயிஷா (ரலி) அவர்களின் இடத்தில் சாய்ந்து அமர்ந்திருந்தேன். அப்போது அவர்கள் (என்னிடம்), \"அபூஆயிஷாவே! மூன்று விஷயங்கள் உள்ளன. அவற்றில் எந்த ஒன்றை யார் கூறினாலும் அவர் அல்லாஹ்வின் மீது மிகப்பெரும் பொய்யை இட்டுக்கட்டியவர் ஆவார்\" என்று கூறினார்கள். நான், \"அவை எவை?\" என்று கேட்டேன். அதற்கு அவர்கள், \"யார் முஹம்மத் (ஸல்) அவர்கள் தம் இறைவனை (நேரில்) பார்த்தார்கள் என்று கூறுகின்றாரோ அவர் அல்லாஹ்வின்மீது மிகப் பெரும் பொய்யை இட்டுக்கட்டிவிட்டார்\" என்று சொன்னார்கள். உடனே சாய்ந்து அமர்ந்து கொண்டிருந்த நான் எழுந்து அமர்ந்து, \"இறைநம்பிக்கையாளர்களின் அன்னையே! நிதானித்துக் கூறுங்கள்! அவசரப்படாதீர்கள். வலிமையும் மாட்சிமையும் மிக்க அல்லாஹ், 'இவர், அவரைத் தெளிவான அடிவானத்தில் கண்டார்' (81:23) என்றும், 'அவர் மற்றொரு முறை அவரை இறங்கக் கண்டார்' (53:13) என்றும் கூறவில்லையா?\" என்று கேட்டேன். அதற்கு ஆயிஷா (ரலி) அவர்கள் பின்வருமாறு விளக்கமளித்தார்கள்:\nஇந்தச் சமுதாயத்தாரில் இது தொடர்பாக அல்லாஹ்வின் தூதர் (ஸல்) அவர்களிடம் கேள்வி கேட்ட முதல் ஆள் நான்தான். அல்லாஹ்வின் தூதர் (ஸல்) அவர்கள், \"அது, (வானவர்) ஜிப்ரீலை (நான் பார்த்ததை)யே குறிக்கிறது. நான் ஜிப்ரீலை, அவர் படைக்கப்பட்ட (நிஜத்) தோற்றத்தில் இந்த இரண்டு முறை தவிர வேறெப்போதும் பார்த்ததில்லை. அவர் வானிலிருந்து (பூமிக்கு) இறங்கிக் கொண்டிருந்ததை நான் பார்த்தேன். அப்போது அவருடைய பிரமாண்டமான தோற்றம் வானம் பூமிக்கிடையேயுள்ள இடைவெளியை அடைத்துக் கொண்டிருந்தது\" என்று கூறினார்கள்.\nமேலும், ஆயிஷா (ரலி) அவர்கள் (தமது கருத்துக்குச் சான்றாக) \"அல்லாஹ் கூறுவதை நீங்கள் செவியுறவில்லையா?\" என்று கேட்டார்கள்.\nபார்வைகள் அவனை அடையாது. அவனே பார்வைகளை அடைகிறான். அவன் நுட்பமானவன்; நன்கறிந்தவன். (6:103)\nஅல்லது (பின்வருமாறு) அல்லாஹ் கூறுவதை நீங்கள் செவியுறவில்லையா?\nவஹீ மூலமோ அல்லது திரைக்கு அப்பாலிருந்தோ அல்லது ஒரு தூதரை அனுப்பியோ அல்லாமல் எந்த மனிதருடனும் அல்லாஹ் பேசுவதில்லை. அவன் நாடியதை அவனது அனுமதியுடன் அத்தூதர் அறிவிப்பார். அவன் உயர்ந்தவன்; நுண்ணறிவாளன். (42:51)\n\nஅறிவிப்பவர்: மஸ்ரூக், நூல்: முஸ்லிம் (287)"},
{"index": "509", "header": "லாத், மனாத், உஸ்ஸா எனும் அறியாமைக் கால சிலைகள்", "content": "லாத், உஸ்ஸா (என்ற சிலைகள்) பற்றியும், மூன்றாவதாக மனாத் எனும் மற்றொன்றைப் பற்றியும் சிந்தித்தீர்களா? (53:19,20)\nஅல்லாஹ்வின் தூதர் (ஸல்) அவர்கள் கூறினார்கள்:\nயார் சத்தியம் செய்யும்போது 'லாத்தின்மீது சத்தியமாக! உஸ்ஸாவின்மீது சத்தியமாக!' என்று கூறிவிட்டாரோ, அவர் (அதற்குப் பரிகாரமாக) 'லாஇலாஹ இல்லல்லாஹ் (அல்லாஹ்வைத் தவிர வேறு இறைவன் இல்லை)' என்று சொல்லட்டும்! எவர் தம் நண்பரிடம், \"வா சூது விளையாடுவோம்\" என்று கூறுவாரோ அவர் (எதையேனும்) தர்மம் செய்யட்டும்.\n\nஅறிவிப்பவர்: அபூஹுரைரா (ரலி), நூல்கள்: புகாரி (4860), முஸ்லிம் (3384)\n\nலாத், உஸ்ஸா... எனும் (53:19) வசனத்திலுள்ள 'லாத்' என்பது, ஹாஜிகளுக்காக மாவு பிசைந்து கொடுத்த ஒரு மனிதராவார்.\n\nஅறிவிப்பவர்: இப்னுஅப்பாஸ் (ரலி), நூல்: புகாரி (4859)\n\nஅல்லாஹ்வின் தூதர் (ஸல்) அவர்கள், \"(அறியாமைக் கால கடவுள் சிலைகளான) லாத்தும் உஸ்ஸாவும் வழிபாடு செய்யப்படாத வரை இரவும் பகலும் (இல்லாமற்) போகாது\" என்று கூறியதைக் கேட்டேன்.\n\"இணைவைப்பாளர்கள் வெறுத்தபோதும், அவனே எல்லா மார்க்கங்களைவிட இ(ம்மார்க்கத்)தை மேலோங்கச் செய்வதற்காக நேர்வழியுடனும், உண்மை மார்க்கத்துடனும் தனது தூதரை அனுப்பினான்\" (9:33) என அல்லாஹ் அருளியபோது, இந்த மார்க்கம் முழுமையடையும் என்றே எண்ணிக் கொண்டிருந்தேன். (ஆனால், தாங்கள் வேறு விதமாகச் சொல்கிறீர்களே!)\" என்று நான் கூறினேன்.\nஅதற்கு அல்லாஹ்வின் தூதர் (ஸல்) அவர்கள், \"(உண்மைதான்) விரைவில் அல்லாஹ் நாடிய அளவு இது நடக்கும். பிறகு அல்லாஹ் நல்ல காற்று ஒன்றை அனுப்புவான். அது யாரது உள்ளத்தில் கடுகுமணியளவு இறைநம்பிக்கை (ஈமான்) உள்ளதோ அந்த ஒவ்வொருவரையும் கைப்பற்றிக் கொள்ளும். பிறகு எந்த நன்மையும் இல்லாதவர்களே (பூமியில்) எஞ்சியிருப்பர். அவர்கள் தம் மூதாதையரின் மார்க்கத்திற்குத் திரும்பிச் சென்று விடுவர்\" என்று கூறினார்கள்.\n\nஅறிவிப்பவர்: ஆயிஷா (ரலி), நூல்: முஸ்லிம் (5571)"},
{"index": "510", "header": "நல்லடியார்களும் சிறுபிழைகளைச் செய்வார்கள்", "content": "அவர்கள் சிறுசிறு பிழைகளைத் தவிர பெரும் பாவங்களையும், மானக்கேடானவற்றையும் தவிர்த்துக் கொள்வார்கள். உமது இறைவன் மன்னிப்பதில் பெருந்தகையாளன். (53:32)\nநபி (ஸல்) அவர்கள் கூறினார்கள்:\nவிபச்சாரத்தில் மனிதனுக்குள்ள பங்கை இறைவன் எழுதியுள்ளான். அதை மனிதன் அடைந்தே தீருவான். (மர்ம உறுப்பின் விபச்சாரம் மட்டுமல்ல; கண்ணும், நாவும்கூட விபச்சாரம் செய்கின்றன.) கண் செய்யும் விபச்சாரம் (தவறான) பார்வையாகும். நாவு செய்யும் விபச்சாரம் (பாலுணர்வைத் தூண்டும்) பேச்சாகும். மனம் ஏங்குகிறது; இச்சை கொள்கிறது. மர்ம உறுப்பு இவை அனைத்தையும் உண்மையாக்குகிறது. அல்லது பொய்யாக்குகிறது.\n\nஅறிவிப்பவர்: அபூஹுரைரா (ரலி), நூல்கள்: புகாரி (6612), முஸ்லிம் (5164)\n\n\"அவர்கள் சிறு பிழைகளைத் தவிர பெரும் பாவங்களையும், மானக்கேடானவற்றையும் தவிர்த்துக் கொள்வார்கள்\" என்ற (53:32) என்ற வசனம் தொடர்பாக நபி (ஸல்) அவர்கள் கூறினார்கள்: \"இறைவா நீர் மன்னிக்கும்போது அதிகளவில் மன்னிப்பை வழங்கு! உன்னுடைய அடியார்களில் எவர் சிறுபாவம் செய்யாமல் இருக்கிறார்கள்?\"\n\nஅறிவிப்பவர்: இப்னு அப்பாஸ் (ரலி),\nநூல்கள்: திர்மிதீ (3206), பஸ்ஸார் (4960), பைஹகீ (21261), ஹாகிம் (180)"},
{"index": "511", "header": "நம்மை நாமே தூயவர்களாக எண்ணக் கூடாது", "content": "அவன் உங்களை மண்ணிலிருந்து படைத்தபோதும், உங்களின் தாய்வயிற்றில் பச்சிளஞ் சிசுக்களாக இருந்தபோதும் உங்களைப் பற்றி அறிவான். எனவே உங்களை நீங்களே தூயவர்களாக எண்ணாதீர்கள். இறையச்சமுடையவர் யார் என்பதை அவனே நன்கறிந்தவன். (53:32)\n(மதீனாவுக்கு வந்த) முஹாஜிர்களில் யார் யாரெல்லாம், எவரெவர் வீட்டில் தங்குவது என்பதையறிய சீட்டுக் குலுக்கிப் போட்டுக் கொண்டிருந்தபோது உஸ்மான் பின் மழ்வூன் (ரலி) அவர்கள் எங்கள் வீட்டில் தங்குவது என முடிவானது. அதன்படி அவரை எங்கள் வீட்டில் தங்க வைத்தோம். பிறகு அவர் நோயுற்று மரணமடைந்தார். அவரது உடல் நீராட்டப்பட்டு அவரது ஆடையிலேயே கஃபனிடப்பட்டதும் நபி (ஸல்) அவர்கள் அங்கு வந்தார்கள். நான் (உஸ்மானை நோக்கி), \"ஸாயிபின் தந்தையே! உம் மீது இறையருள் உண்டாகட்டும்! அல்லாஹ் உம்மைக் கண்ணியப்படுத்தியுள்ளான் என்பதற்கு நான் சாட்சி கூறுகிறேன்\" எனக் கூறினேன். உடனே நபி (ஸல்) அவர்கள் \"அவரை அல்லாஹ் கண்ணியப்படுத்தியுள்ளான் என்பது, உனக்கெப்படித் தெரியும்?\" என்று கேட்டார்கள்.  \"அல்லாஹ்வின் தூதரே! என் தந்தை உங்களுக்கு அர்ப்பணமாகட்டும். பின் யாரைத்தான் அல்லாஹ் கண்ணியப்படுத்துவான்?\" என நான் கேட்டேன். அதற்கு, நபி (ஸல்) அவர்கள், \"இவர் இறந்துவிட்டார். எனவே அல்லாஹ்வின்மீது ஆணையாக! இவர் விஷயத்தில் நன்மையையே விரும்புகின்றேன். ஆயினும் நான் அல்லாஹ்வின் தூதராக இருந்தும் எனது நிலைமை (நாளை) என்னவாகும் என்பது எனக்குத் தெரியாது\" என்று கூறினார்கள். அல்லாஹ்வின்மீது ஆணையாக! அதற்குப் பிறகு நான் யார் விஷயத்திலும் (அவ்வாறு) பாராட்டிக் கூறுவதேயில்லை.\n\nஅறிவிப்பவர்: உம்முல் அலா (ரலி), நூல்கள்: புகாரி (1243), அஹ்மத் (26186)\n\nநான் என் புதல்விக்கு 'பர்ரா' (நல்லவள்) எனப் பெயர் சூட்டினேன். அப்போது ஸைனப் பின்த் அபீசலமா (ரலி) அவர்கள் கூறியதாவது:\n\"அல்லாஹ்வின் தூதர் (ஸல்) அவர்கள் இந்தப் பெயரைச் சூட்ட வேண்டாமெனத் தடை செய்தார்கள். (முதலில்) எனக்கு 'பர்ரா' என்ற பெயரே சூட்டப்பட்டது. அல்லாஹ்வின் தூதர் (ஸல்) அவர்கள், \"உங்களை நீங்களே தூயவர்களாக எண்ணாதீர்கள். இறையச்சமுடையவர் யார் என்பதை அவனே நன்கறிந்தவன்\" என்று சொன்னார்கள். மக்கள், \"அவருக்கு நாங்கள் என்ன பெயர் சூட்ட வேண்டும்?\" என்று கேட்டார்கள். அல்லாஹ்வின் தூதர் (ஸல்) அவர்கள் \"அவருக்கு 'ஸைனப்' எனப் பெயர் சூட்டுங்கள்\" என்றார்கள்.\n\nஅறிவிப்பவர்: முஹம்மத் பின் அம்ர், நூல்: முஸ்லிம் (4337)"},
{"index": "512", "header": "அந்நஜ்ம் 62வது வசனத்தில் ஸஜ்தா செய்தல்", "content": "அல்லாஹ்வுக்கு ஸஜ்தா செய்யுங்கள்! (அவனை) வணங்குங்கள்! (53:62)\n(ஓதலுக்குரிய) 'ஸஜ்தா' அருளப்பட்ட முதல் அத்தியாயம் 'அந்நஜ்ம்' ஆகும். அதை ஓதியபோது அல்லாஹ்வின் தூதர் (ஸல்) அவர்களும் சிரவணக்கம் (ஸஜ்தா) செய்தார்கள். அவர்களுக்குப் பின்னால் இருந்த அனைவரும் (அவர்களுடன் சேர்ந்து) ஸஜ்தா செய்தார்கள். ஒரேயொரு மனிதனைத் தவிர! அம்மனிதன் ஒருபிடி மண்ணை எடுத்து(த் தன் நெற்றிக்குக் கொண்டு சென்று) அதன்மீது ஸஜ்தாச் செய்ததைக் கண்டேன். பின்னர் அவன் (பத்ருப் போரின்போது) இறைமறுப்பாளனாகக் கொல்லப்பட்டதையும் கண்டேன். அவன்தான் உமய்யா பின் கலஃப் ஆவான்.\n\nஅறிவிப்பவர்: அப்துல்லாஹ் பின் மஸ்வூத் (ரலி),\nநூல்கள்: புகாரி (4863), முஸ்லிம் (1007)"},
{"index": "513", "header": "பெருநாள் தொழுகையில் அல்கமர் அத்தியாயத்தை ஓதுதல்", "content": "\"அல்லாஹ்வின் தூதர் (ஸல்) அவர்கள் பெருநாளி(ன் தொழுகையி)ல் எ(ந்த அத்தியாயத்)தை ஓதுவார்கள்?\" என்று என்னிடம் உமர் (ரலி) அவர்கள் கேட்டார்கள். அதற்கு நான் 'இக்தரபத்திஸ் ஸாஅத்து' எனும் (54வது) அத்தியாயத்தையும் 'காஃப் வல்குர்ஆனில் மஜீத்' எனும் (50வது) அத்தியாயத்தையும் ஓதுவார்கள்\" என்று விடையளித்தேன்.\n\nஅறிவிப்பவர்: அபூவாகித் அல்லைஸீ (ரலி),\nநூல்கள்: முஸ்லிம் (1618), திர்மிதீ (491), அபூதாவுத் (974), அஹ்மத் (20904)"},
{"index": "514", "header": "உலக அழிவு நேரம் நெருங்கிவிட்டது", "content": "உலக அழிவு நேரம் நெருங்கி விட்டது; சந்திரன் பிளந்து விட்டது. (54:1)\nநபி (ஸல்) அவர்கள் கூறினார்கள்:\nநானும், மறுமை நாளும் இதோ இந்த (சுட்டுவிரல், நடுவிரல் ஆகிய) இரு விரல்களைப் போன்று (நெருக்கமாக) அனுப்பப்பட்டுள்ளோம்.\n\nஅறிவிப்பவர்: அபூஹுரைரா (ரலி), நூல்கள்: புகாரி (6505), முஸ்லிம் (5651)\n\nஉத்பா பின் ஃகஸ்வான் (ரலி) அவர்கள் எங்களிடையே உரையாற்றினார்கள். அப்போது அவர்கள் இறைவனைப் போற்றிப் புகழ்ந்து விட்டுப் பின்வருமாறு கூறினார்கள்:\nஇறைவாழ்த்துக்குப்பின்! இந்த உலகம் விடைபெற்றுக் கொள்வதாக அறிவித்துவிட்டு, விரைவாகத் திரும்பிச் சென்று கொண்டிருக்கிறது. பருகிக் கொண்டிருப்பவரின் கோப்பையின் அடியில் எஞ்சியிருக்கும் சிறிதளவு பானத்தைப் போன்றே இவ்வுலகின் தவணை எஞ்சியுள்ளது. நீங்கள் இங்கிருந்து புறப்பட்டு நிலையான உலகத்தை நோக்கிச் செல்லப் போகிறீர்கள்.\nஎனவே உங்களிடம் உள்ள நற்செயல்களுடனேயே நீங்கள் திரும்பிச் செல்லுங்கள். ஏனெனில், \"நரகத்தின் விளிம்பிலிருந்து தூக்கிப் போடப்படும் ஒரு கல்லானது, எழுபது ஆண்டுகள் பயணித்தாலும் அதன் அடிப்பாகத்தை அடையாது\" என்று எங்களுக்குச் கூறப்பட்டது. அல்லாஹ்வின்மீது ஆணையாக! அந்த நரகம் நிரப்பப்பட்டே தீரும். (இது உங்களுக்கு) வியப்பளிக்கிறதா?\nமேலும், எங்களிடம் \"சொர்க்கத்தின் நிலைக்கால்களில் இரு நிலைக் கால்களுக்கிடையேயான தொலைவு நாற்பதாண்டு பயணத் தொலைவாகும்\" என்றும் கூறப்பட்டது. நிச்சயமாக ஒரு நாள் அந்தச் சொர்க்கம் மக்கள் திரளால் நிரம்பத்தான் போகிறது.\nஅல்லாஹ்வின் தூதர் (ஸல்) அவர்களுடன் (ஆரம்பத்தில் இஸ்லாத்தை ஏற்று) இருந்த ஏழு பேரில் ஒருவனாக இருந்தேன். அப்போது உண்பதற்கு இலை தழைகளைத் தவிர வேறு எந்த உணவும் எங்களுக்கு இருக்கவில்லை. (அதை உண்டதால்) எங்கள் வாயெல்லாம் புண்ணாகிவிட்டது.\nஅப்போது நான் சால்வை ஒன்றைப் பெற்றேன். அதை இரண்டாகக் கிழித்து நானும் சஅத் பின் மாலிக் (ரலி) அவர்களும் பங்கிட்டுக் கொண்டோம். அதன் ஒரு பகுதியை நான் கீழங்கியாக அணிந்து கொண்டேன். அதன் மற்றொரு பகுதியை சஅத் (ரலி) அவர்கள் கீழங்கியாக அணிந்து கொண்டார்கள்.\nஆனால், இன்று எங்களில் ஒருவர் காலைப் பொழுதை அடையும்போது நகரங்களில் ஒன்றுக்கு ஆட்சியராகவே காலைப் பொழுதை அடைகிறார். அல்லாஹ்விடம் நான் சிறியவனாயிருக்க, என் மனத்தில் (என்னைப் பற்றிப்) பெரியவனாக நான் கருதிக் கொள்வதிலிருந்து அல்லாஹ்விடம் பாதுகாப்புக் கோருகிறேன். (உலகத்தின்மீது பற்றில்லாமல் இருந்த) நபித்துவ(க் கால)ம் முடிந்தே போய்விட்டது. அதன் இறுதிப் பகுதி ஆட்சியதிகாரமாகவே இருக்கும். (இனி) நீங்கள் எங்களுக்குப்பின் ஆட்சித் தலைவர்களிடமிருந்து (இன்னல்களை) அனுபவிப்பீர்கள்.\n\nஅறிவிப்பவர்: காலித் பின் உமைர், நூல்கள்: முஸ்லிம் (5676)\n\nஅல்லாஹ்வின் தூதர் (ஸல்) அவர்களிடம் (அவர்கள் இறைத் தூதர் தாம் என்பதை உறுதிப்படுத்தும் விதத்தில்) தங்களுக்கு ஒரு சான்றைக் காட்டும்படி மக்காவாசிகள் கேட்டுக் கொண்டார்கள். அவர்களுக்கு நபி (ஸல்) அவர்கள் சந்திரனை இரு துண்டுகளாக(ப் பிளந்து) காட்டினார்கள். எந்த அளவிற்கென்றால், மக்காவாசிகள் அவ்விரு துண்டுகளுக்கிடையே 'ஹிரா' மலையைக் கண்டார்கள்.\n\nஅறிவிப்பவர்: அனஸ் (ரலி), நூல்கள்: புகாரி (3868), முஸ்லிம் (5398)"},
{"index": "515", "header": "கடும் புயல் காற்றால் அழிக்கப்பட்ட ஆது சமுதாயம்", "content": "நீடித்த துயரம் மிகுந்த நாளில் அவர்களுக்கு எதிராகக் கடும் சூறாவளியை அனுப்பினோம். (54:19)\n453வது குறிப்பைக் காண்க!"},
{"index": "516", "header": "பத்ருப் போர் வெற்றி தொடர்பான முன்னறிவிப்பு", "content": "நபி (ஸல்) அவர்கள் (பத்ருப் போரின் போது) ஒரு கூடாரத்தில் இருந்தபடி, \"இறைவா! நான் உன் உறுதிமொழியையும் வாக்குறுதியையும் உன்னிடமிருந்து கோருகின்றேன். இறைவா! உன்னுடைய நாட்டம் (முஸ்லிம்களாகிய) நாங்கள் தோற்க வேண்டும் என்று) இருக்குமானால் இன்றைக்குப் பிறகு உன்னை வணங்குவது நின்று போய் விடும். (மக்கள் கற்பனையான பொய்க் கடவுள்களையே வணங்கிக் கொண்டிருப்பார்கள்)\" என்று (முஸ்லிம்களுக்கு வெற்றியைத் தரும்படி) மன்றாடிப் பிரார்த்தித்துக் கொண்டிருந்தார்கள். அபூபக்ர் (ரலி) அவர்கள் நபி (ஸல்) அவர்களுடைய கையைப் பிடித்துக் கொண்டு, \"போதும், அல்லாஹ்வின் தூதரே! தங்கள் இறைவனிடம் தாங்கள் நிறையவே மன்றாடி விட்டீர்கள்\" என்று கூறினார்கள். அப்போது நபி (ஸல்) அவர்கள் கவச உடை அணிந்திருந்தார்கள். பிறகு \"அந்தக் கூட்டத்தினர் தோற்கடிக்கப்பட்டுப் புறமுதுகிட்டு ஓடுவார்கள். மேலும் மறுமையே இவர்களுக்கு வாக்களிக்கப்பட்ட காலமாகும். அந்த நேரம் மிக மோசமானதும், கசப்பானதுமாகும்\" எனும் (54:45-46) வசனத்தை ஓதியபடி அங்கிருந்து நபியவர்கள் வெளியேறினார்கள்.\n\nஅறிவிப்பவர்: இப்னு அப்பாஸ் (ரலி), நூல்கள்: புகாரி (2915), அஹ்மத் (2885)\n\nஇறைநம்பிக்கையாளர்களின் அன்னையான ஆயிஷா (ரலி) அவர்களுக்கு அருகில் நான் இருந்தேன். அப்போது அவர்கள், \"நான் விளையாடும் சிறுமியாக இருந்தபோது, மக்காவில் முஹம்மது (ஸல்) அவர்களுக்கு, \"மறுமையே இவர்களுக்கு வாக்களிக்கப்பட்ட காலமாகும். அந்த நேரம் மிக மோசமானதும், கசப்பானதுமாகும்\" எனும் (54:46) இறைவசனம் அருளப்பட்டது\" என்று கூறினார்கள்.\n\nஅறிவிப்பவர்: இப்னு அப்பாஸ் (ரலி), நூல்: புகாரி (4876)"},
{"index": "517", "header": "முகம் குப்புற நரகில் வீசியெறிப்படுவோர்", "content": "அவர்கள் முகங்குப்புற நரகத்திற்கு இழுத்துச் செல்லப்படும் நாளில் \"நரக நெருப்பின் தீண்டுதலைச் சுவையுங்கள்!\" (என்று கூறப்படும்.)  -  (54:48)\nஅபூஹுரைரா (ரலி) அவர்களிடம் மக்கள் (கூடி, அவை) கலைந்தபோது, சிரியாவாசியான நாத்தில் பின் கைஸ் என்பவர், \"பெரியவரே! அல்லாஹ்வின் தூதர் (ஸல்) அவர்களிடமிருந்து நீங்கள் செவியுற்ற ஹதீஸ் எதையேனும் எங்களுக்குத் தெரிவியுங்கள்\" என்று கேட்டார். அதற்கு அபூஹுரைரா (ரலி) அவர்கள், \"ஆம்! அல்லாஹ்வின் தூதர் (ஸல்) அவர்கள் (பின்வருமாறு) கூறியதை நான் கேட்டுள்ளேன்\" என்றார்கள்:\nமறுமை நாளில் மக்களில் முதன்முதலில் தீர்ப்பு வழங்கப்படுபவர் யாரெனில், இறைவழியில் உயிர்த் தியாகம் செய்தவரே ஆவார். அவர் இறைவனிடம் கொண்டு வரப்படும்போது, அவருக்குத் தான் வழங்கியிருந்த அருட்கொடைகளை இறைவன் எடுத்துரைப்பான். அவற்றை அவர் அறிந்து கொள்வார். பிறகு, \"அந்த அருட்கொடைகளில் நீ எவ்விதம் செயல்பட்டாய்?\" என்று இறைவன் கேட்பான். அவர், \"(இறைவா!) உனக்காக நான் அறப்போரில் ஈடுபட்டு என் உயிரையே தியாகம் செய்தேன்\" என்று பதிலளிப்பார்.\nஇறைவன், \"(இல்லை) நீ பொய் சொல்கிறாய். (நீ எனக்காக உயிர்த் தியாகம் செய்யவில்லை.) மாறாக, மாவீரன்' என்று (மக்களிடையே) பேசப்படுவதற்காகவே நீ போரிட்டாய். அவ்வாறு சொல்லப்பட்டு விட்டது. (உனது நோக்கம் நிறைவேறிவிட்டது)\" என்று கூறுவான். பிறகு இறைவனின் ஆணைப்படி முகம் குப்புற இழுத்துச் செல்லப்பட்டு, அவர் நரகத்தில் எறியப்படுவார்.\nபிறகு, கல்வியைத் தாமும் கற்று அதைப் பிறருக்கும் கற்பித்தவரும் குர்ஆனைக் கற்றுணர்ந்தவருமான (மார்க்க அறிஞர்) ஒருவர் (இறைவனிடம்) கொண்டுவரப்படுவார். அவருக்குத் தான் வழங்கியிருந்த அருட்கொடைகளை இறைவன் எடுத்துரைப்பான். அவற்றை அவர் அறிந்து கொள்வார். பிறகு \"அந்த அருட்கொடைகளில் நீ எவ்விதம் செயல்பட்டாய்?\" என்று இறைவன் கேட்பான். அவர், \"(இறைவா!) கல்வியை நானும் கற்று, பிறருக்கும் அதைக் கற்பித்தேன். உனக்காகவே குர்ஆனை ஓதினேன்\" என்று பதிலளிப்பார். அதற்கு இறைவன், \"(இல்லை) நீ பொய் சொல்கிறாய். (எனக்காக நீ கல்வியைக் கற்கவுமில்லை; கற்பிக்கவுமில்லை.) 'அறிஞர்' என்று சொல்லப்பட வேண்டும் என்பதற்காகவே நீ கல்வி கற்றாய்; 'குர்ஆன் அறிஞர்' என (மக்களிடையே) பேசப்படுவதற்காகவே நீ குர்ஆனை ஓதினாய். அவ்வாறு சொல்லப்பட்டுவிட்டது (உனது நோக்கம் நிறைவேறிவிட்டது)\" என்று கூறுவான். பிறகு இறைவனின் ஆணைப்படி முகம் குப்புற இழுத்துச் செல்லப்பட்டு, அவர் நரகத்தில் எறியப்படுவார். பிறகு இறைவன் தாராளமான வாழ்க்கை வசதிகளும் அனைத்து விதமான செல்வங்களும் வழங்கியிருந்த பெரிய செல்வந்தர் ஒருவர் இறைவனிடம் கொண்டு வரப்படுவார். அவருக்குத் தான் வழங்கியிருந்த அருட்கொடைகளை இறைவன் எடுத்துரைப்பான். அவற்றை அவர் அறிந்து கொள்வார். பிறகு, \"அந்த அருட்கொடைகளில் நீ எவ்விதம் செயல்பட்டாய்?\" என்று இறைவன் கேட்பான். அதற்கு அவர், \"நீ எந்தெந்த வழிகளில் எல்லாம் பொருள் செலவழிக்கப்படுவதை விரும்புகிறாயோ, அந்த வழிகளில் எதையும் விட்டுவிடாமல் அனைத்திலும் நான் உனக்காக எனது பொருளைச் செலவிட்டேன்\" என்று பதிலளிப்பார்.\nஅதற்கு இறைவன், \"(இல்லை) நீ பொய் சொல்கிறாய் 'இவர் ஒரு புரவலர்' என (மக்களிடையே) பேசப்படுவதற்காகவே நீ இவ்வாறு (செலவு) செய்தாய். (உன் எண்ணப்படி) அவ்வாறு சொல்லப்பட்டு விட்டது. (உனது எண்ணம் நிறைவேறி விட்டது)\" என்று கூறி விடுவான். பிறகு இறைவனின் ஆணைப்படி முகம் குப்புற இழுத்துச் செல்லப்பட்டு, அவர் நரகத்தில் எறியப்படுவார்.\n\nஅறிவிப்பவர்: சுலைமான் பின் யஸார்,\nநூல்கள்: முஸ்லிம் (3865), திர்மிதீ (2304), நஸாயீ (3086), அஹ்மத் (7928)"},
{"index": "518", "header": "ஒவ்வொன்றும் விதிப்படி குறிப்பிட்ட அளவில் படைக்கப்பட்டுள்ளது", "content": "ஒவ்வொரு பொருளையும் (குறிப்பிட்ட) அளவின்படியே படைத்துள்ளோம்.  (54:49)\nகுறைஷி இணைவைப்பாளர்கள் விதியைப் பற்றி அல்லாஹ்வின் தூதர் (ஸல்) அவர்களுடன் விவாதிக்க வந்தனர். அப்போது, \"அவர்கள் முகங்குப்புற நரகத்திற்கு இழுத்துச் செல்லப்படும் நாளில் \"நரக நெருப்பின் தீண்டுதலைச் சுவையுங்கள்!\" (என்று கூறப்படும்.) ஒவ்வொரு பொருளையும் (குறிப்பிட்ட) அளவின்படியே படைத்துள்ளோம்\" (54:48-49) எனும் இறைவசனங்கள் அருளப்பட்டன.\n\nஅறிவிப்பவர்: அபூஹுரைரா (ரலி), நூல்: முஸ்லிம் (5163)"},
{"index": "519", "header": "குர்ஆனின் கேள்வியும், ஜின்களின் பதிலும்", "content": "(மனித, ஜின் இனமான) நீங்கள் இருசாராரும் உங்கள் இறைவனின் அருட்கொடைகளில் எதைப் பொய்யாக்குவீர்கள்? (55:13)\nநபி (ஸல்) அவர்கள் தம் தோழர்களுக்கு அர்ரஹ்மான் அத்தியாயத்தை ஓதினார்கள். நபித் தோழர்கள் அமைதியாக இருந்தார்கள். அப்போது நபி (ஸல்) அவர்கள் கூறினார்கள்:\nஉங்களை விட ஜின்கள் அழகிய பதிலை கொடுத்தன. \"(மனித, ஜின் இனமான) நீங்கள் இருசாராரும் உங்கள் இறைவனின் அருட்கொடைகளில் எதைப் பொய்யாக்குவீர்கள்?\" என்று நான் அவர்களுக்கு ஓதும்போது அவர்கள், \"எங்கள் இறைவா! உன்னுடைய எந்த அருட்கொடையையும் நாங்கள் பொய்யென்று கூற மாட்டோம். உனக்கே புகழனைத்தும்\" என்று பதிலளித்தன.\n\nஅறிவிப்பவர்: இப்னு உமர் (ரலி),\nநூல்கள்: பஸ்ஸார் (5853), திர்மிதீ (3213), ஹாகிம் (3766)"},
{"index": "520", "header": "ஆதம் நபி மண்ணாலும், ஜின்கள் நெருப்பாலும் படைக்கப்பட்டுள்ளனர்", "content": "சுட்ட மண்பாண்டத்தைப் போன்ற, ஓசை தரும் களிமண்ணால் மனிதனைப் படைத்தான். நெருப்புப் பிழம்பால் ஜின்னைப் படைத்தான். (55:14-15)\nஅல்லாஹ்வின் தூதர் (ஸல்) அவர்கள் கூறினார்கள்:\nவானவர்கள் ஒளியால் படைக்கப்பட்டனர். ஜின்கள் நெருப்புப் பிழம்பால் படைக்கப்பட்டனர். (ஆதி மனிதர்) ஆதம், (குர்ஆனில்) உங்களுக்குக் கூறப்பட்டுள்ளதைப் போன்று (களிமண்ணால்) படைக்கப்பட்டார்.\n\nஅறிவிப்பவர்: ஆயிஷா (ரலி), நூல்கள்: முஸ்லிம் (5722), அஹ்மத் (24038)"},
{"index": "521", "header": "இறையச்சமுடையோருக்கு இரண்டு சொர்க்கங்கள்", "content": "நபி (ஸல்) அவர்கள் மிம்பரில் நின்று கொண்டு \"தமது இறைவன் முன் நிற்க வேண்டும் என்று அஞ்சி நடந்தவருக்கு இரண்டு சொர்க்கங்கள் உள்ளன\" என்ற (55:46) வசனத்தைக் கூறினார்கள். \"அவர் விபச்சாரம் செய்தாலும் திருடினாலுமா?\" என்று கேட்டேன். (மீண்டும்) \"தமது இறைவன் முன் நிற்க வேண்டும் என்று அஞ்சி நடந்தவருக்கு இரண்டு சொர்க்கங்கள் உள்ளன\" என்று இரண்டாவது முறையாகக் கூறினார்கள். நான் மீண்டும், \"அவர் விபச்சாரம் செய்தாலும் திருடினாலுமா?\" என்று கேட்டேன். (மீண்டும்) \"தமது இறைவன் முன் நிற்க வேண்டும் என்று அஞ்சி நடந்தவருக்கு இரண்டு சொர்க்கங்கள் உள்ளன\" என்று மூன்றாவது முறையாகக் கூறினார்கள். நான் மூன்றாவது முறையாக, \"அவர் விபச்சாரம் செய்தாலும் திருடினாலுமா?\" என்று கேட்டேன். நபி (ஸல்) அவர்கள் 'ஆம்' என்று சொல்லிவிட்டு, \"அபூதர் மூக்கு மண்ணைக் கவ்வட்டும்\" என்று கூறினார்கள்.\n\nஅறிவிப்பவர்: அபூதர் (ரலி), நூல்: அஹ்மத் (8329)"},
{"index": "522", "header": "சொர்க்கத்துப் பெண்களின் பேரழகு", "content": "அவர்கள் மாணிக்கத்தையும், பவளத்தையும் போன்றிருப்பார்கள்.  (55:58)\nஅல்லாஹ்வின் தூதர் (ஸல்) அவர்கள் கூறினார்கள்:\nசொர்க்கத்தில் முதலாவதாக நுழைகின்ற அணியினரின் தோற்றம் பௌர்ணமி இரவின் முழு நிலவைப் போல் (பிரகாசமாக) இருக்கும். சொர்க்கத்தில் அவர்கள் எச்சில் துப்பவும் மாட்டார்கள்; மல(ஜல)ம் கழிக்கவும் மாட்டார்கள். அங்கு அவர்களின் பாத்திரங்கள் தங்கத்தாலானவையாக இருக்கும். அவர்களுடைய (தலை வாரும்) சீப்புகள் தங்கத்தாலும் வெள்ளியாலும் ஆனவையாய் இருக்கும். (அவர்கள் நறுமண ஆவி பிடிப்பதற்காக வைத்திருக்கும்) அவர்களின் தூபக் கலசங்கள் சந்தனக் கட்டைகளால் எரிக்கப்படும். (அங்கே) அவர்களுடைய வியர்வை (நறுமணம் வீசுவதில்) கஸ்தூரியாக இருக்கும். அவர்களில் ஒவ்வொருவருக்கும் இரண்டு துணைவியர் இருப்பர். அவ்விருவருடைய கால்களின் எலும்பு மஜ்ஜை (காலின் அபரிமிதமான) அழகின் காரணத்தால் வெளியே தெரியும். (சொர்க்கவாசிகளின் முதல் அணியினரான) அவர்களுக்கிடையே மன வேறுபாடோ, பரஸ்பர வெறுப்புணர்வோ இருக்காது. அவர்களுடைய உள்ளங்கள் அனைத்தும் ஒன்றாகவே இருக்கும். அவர்கள் அல்லாஹ்வின் தூய்மையைக் காலையும் மாலையும் எடுத்துரைத்துக் கொண்டேயிருப்பார்கள்.\n\nஅறிவிப்பவர்: அபூஹுரைரா (ரலி), நூல்கள்: புகாரி (3245), முஸ்லிம் (5452)\n\nஅல்லாஹ்வின் தூதர் (ஸல்) அவர்கள் கூறினார்கள்:\nஅல்லாஹ்வின் பாதையில் காலையில் சிறிது நேரம், அல்லது மாலையில் சிறிது நேரம் (போர் புரியச்) செல்வது இந்த உலகத்தையும் அதிலுள்ள செல்வங்களையும் விடச் சிறந்தது ஆகும். உங்களில் ஒருவருக்குச் சொர்க்கத்தில் ஒரு வில் அளவுக்கு, அல்லது ஓரடி வைக்குமளவுக்கு இடம் கிடைப்பது இந்த உலகத்தையும் அதிலுள்ள செல்வங்களையும்விடச் சிறந்தது ஆகும். சொர்க்கத்து மங்கையரில் ஒருவர் பூமியில் தோன்றினால், வானத்துக்கும் பூமிக்கும் இடையே உள்ள பகுதிகளெல்லாம் ஒளிரும். மேலும், அப்பகுதிகள் அனைத்திலும் நறுமணம் கமழும். அந்த மங்கையின் முகத்திரை (மட்டுமே) இந்த உலகத்தையும் அதிலுள்ள செல்வங்களையும்விட மேலானதாகும்.\n\nஅறிவிப்பவர்: அபூஹுரைரா (ரலி),\nநூல்கள்: புகாரி (6568), திர்மிதீ (1575), அஹ்மத் (11984)"},
{"index": "523", "header": "பல்வேறு வகையான சொர்க்கங்கள்", "content": "அவ்விரண்டைத் தவிர வேறு இரு சொர்க்கங்களும் உள்ளன. (55:62)\nஅல்லாஹ்வின் தூதர் (ஸல்) அவர்கள் கூறினார்கள்:\nஇரண்டு சொர்க்கங்கள் உண்டு. அவற்றின் பாத்திரங்களும் இதரப் பொருட்களும் வெள்ளியினால் ஆனவை; (வேறு) இரண்டு சொர்க்கங்களும் உண்டு. அவற்றின் பாத்திரங்களும் இதரப் பொருள்களும் பொன்னால் ஆனவையாகும். 'அத்ன்' எனும் சொர்க்கத்தில் இருப்பவர்கள் தங்கள் இறைவனைக் காண்பதற்கு, அவன் மீதுள்ள 'பெருமை' எனும் மேலாடை தவிர வேறெந்தத் தடையும் இராது.\n\nஅறிவிப்பவர்: அப்துல்லாஹ் பின் கைஸ் (ரலி),\nநூல்கள்: புகாரி (4878), முஸ்லிம் (296)\nஅல்லாஹ்வின் தூதர் (ஸல்) அவர்கள் கூறினார்கள்:\nநடுவில் துளையுள்ள முத்துக்கள் பதிக்கப்பட்ட ஒரு கூடாரம் சொர்க்கத்தில் உள்ளது. அதன் அகலம் அறுபது மைல்களாகும். அதன் ஒவ்வொரு மூலையிலும் (இறைநம்பிக்கையாளருக்குத்) துணைவியர் இருப்பார்கள். ஒரு மூலையிலுள்ள துணைவியை மற்ற மூலையிலுள்ள துணைவி பார்க்க முடியாது. இறைநம்பிக்கையாளர்கள் அவர்களைச் சுற்றி வருவர். மேலும், இரு சொர்க்கங்கள் உள்ளன. அவற்றின் பாத்திரங்களும் இதரப் பொருட்களும் வெள்ளியால் ஆனவை. (வேறு) இரண்டு சொர்க்கங்கள் உள்ளன. அவற்றின் பாத்திரங்களும் இதரப் பொருட்களும் தங்கத்தினால் ஆனவை. 'அத்ன்' எனும் சொர்க்கத்தில் இருப்பவர்கள், தங்கள் இறைவனைக் காண்பதற்கு, அவன் மீதுள்ள 'பெருமை' எனும் மேலாடை தவிர வேறெந்தத் தடையும் இராது.\n\nஅறிவிப்பவர்: அப்துல்லாஹ் பின் கைஸ் (ரலி),\nநூல்கள்: புகாரி (4879, 4880), முஸ்லிம் (5458)"},
{"index": "524", "header": "இறைவனை மகத்துவப்படுத்துதல்", "content": "கண்ணியமும், பெருமையும் மிக்க உமது இறைவனின் பெயர் பாக்கியம் நிறைந்தது. (55:78)\n\"யா தல்ஜலாலி வல் இக்ராம்' (கண்ணியமும், பெருமையும் மிக்கவனே!) என்று (பிரார்த்தனையில் அதிகமதிகம் சொல்லி) அவசியமாக்கிக் கொள்ளுங்கள்\" என்று நபி (ஸல்) அவர்கள் கூறினார்கள்.\n\nஅறிவிப்பவர்: ரபீஆ பின் ஆமிர் (ரலி), நூல்கள்: அஹ்மத்(16935), திர்மிதீ(3448)\n\nஅல்லாஹ்வின் தூதர் (ஸல்) அவர்கள் தொழுகையை முடித்ததும் மூன்று முறை இறைவனிடம் பாவ மன்னிப்பு (இஸ்திஃக்பார்) கோரிவிட்டு, \"அல்லாஹும்ம அன்த்தஸ் ஸலாம், வ மின்கஸ் ஸலாம். தபாரக்த தல் ஜலாலி வல் இக்ராம்' (இறைவா! நீ அமைதியளிப்பவன். உன்னிடமிருந்தே அமைதி ஏற்படுகிறது. கண்ணியமும், பெருமையும் உடையவனே! நீ அருள்வளம் மிக்கவன்) என்று கூறுவார்கள்.\n\nஅறிவிப்பவர்: ஸவ்பான் (ரலி), நூல்கள்: முஸ்லிம் (1037), அஹ்மத் (21374), திர்மிதீ (276), அபூதாவுத் (1292), இப்னுமாஜா (918)"},
{"index": "525", "header": "நாம் விரும்பும் பறவைகளின் இறைச்சி சொர்க்கத்தில் உண்டு", "content": "அவர்கள் விரும்பும் பறவை இறைச்சியையும் (அச்சிறுவர்கள் கொண்டு வருவார்கள்.) - (56:21)\n'கவ்ஸர்' என்றால் என்ன என்று நபி(ஸல்) அவர்களிடம் கேட்கப்பட்டது. அதற்கவர்கள் \"அது சொர்க்கத்திலுள்ள நதியாகும். அதை இறைவன் எனக்கு வழங்கியுள்ளான். அது பாலைவிட வெண்மையானதும், தேனைவிட இனிமையானதுமாகும். அதில் ஒரு பறவையினம் உள்ளது அதன் கழுத்துகள் ஒட்டகத்தின் கழுத்துகள் போலிருக்கும்\" என்று விடையளித்தார்கள்.\n\"அது கொழுகொழுவென்று இருக்குமா?\" என்று உமர் (ரலி கேட்டார்கள், அதற்கு நபி (ஸல்) அவர்கள் \"அதை உண்பவர்கள் அதைவிடக் கொழுகொழுவென இருப்பார்கள்\" என்று விடையளித்தார்கள்.\n\nஅறிவிப்பவர்: அனஸ் (ரலி), நூல்: திர்மிதீ (2465)"},
{"index": "526", "header": "ஹூருல் ஈன் எனும் சொர்க்கத்துக் கன்னியர்", "content": "அவர்கள் (நன்மை) செய்து கொண்டிருந்ததற்குக் கூலியாக, மறைக்கப்பட்ட முத்துகளைப் போன்ற ஹூருல் ஈன்களும் அங்குண்டு. (56:21-24)\n522வது குறிப்பைக் காண்க!"},
{"index": "527", "header": "வலதுபுறத்தார் சொர்க்கவாசிகள், இடதுபுறத்தார் நரகவாசிகள்", "content": "வலதுபுறத்தார். வலதுபுறத்தார் என்றால் என்ன? (56:27)\n(மற்றொரு பிரிவினர்) இடதுபுறத்தார். இடதுபுறத்தார் என்றால் என்ன? (56:41)\nஆதம் (அலை) அவர்களை அல்லாஹ் படைத்தான். அவருடைய முதுகிலிருந்து அவரின் வழித்தோன்றல்களை எடுத்தான். அப்போது, \"இவர்கள் சொர்க்கத்திற்குரியவர்கள். (இதை) நான் பொருட்படுத்த மாட்டேன். இவர்கள் நரகத்திற்குரியவர்கள். (இதை) நான் பொருட்படுத்த மாட்டேன்\" என்று அல்லாஹ் கூறியதாக நபி (ஸல்) அவர்கள் கூறியபோது ஒருவர், \"அல்லாஹ்வின் தூதரே! நாங்கள் எப்படி அமல் செய்வோம்?\" என்று கேட்டார். \"விதியின் அடிப்படையில்\" என்று நபி (ஸல்) அவர்கள் பதிலளித்தார்கள்.\n\nஅறிவிப்பவர்: அப்துர்ரஹ்மான் பின் கதாதா (ரலி),\nநூல்கள்: இப்னுஹிப்பான் (338), ஹாகிம் (84)"},
{"index": "528", "header": "முள்ளில்லாத இலந்தை மரம்", "content": "முள்ளில்லாத இலந்தை மரத்தின் அருகிலும் (இருப்பார்கள்.) -  (56:28)\n\"கிராமவாசிகளாலும், அவர்களின் கேள்விகளாலும் அல்லாஹ் எங்களுக்கு (பல) நன்மைகளைச் செய்துள்ளான்\" நபித் தோழர்கள் கூறுபவர்களாக இருந்தனர். (அவ்வாறே) ஒருநாள் ஒரு கிராமவாசி (நபியவர்களிடம்) வந்து \"அல்லாஹ்வின் தூதரே! தொந்தரவு தரக்கூடிய ஒரு மரத்தைப் பற்றி அல்லாஹ் குர்ஆனில் கூறியுள்ளான். சொர்க்கவாசிகளை நோகடிக்கும் ஒரு மரம் இருக்கும் என நான் கருதவில்லை\" எனக் கூறினார். அப்போது நபி (ஸல்) அவர்கள் \"அது என்ன (மரம்)?\" என்று கேட்டார்கள். அவர் \"இலந்தை மரம். அதற்கு முள் உள்ளது\" என்று கூறினார். அதற்கு நபியவர்கள் \"(சொர்க்கவாசிகள்) முள் இல்லாத இலந்தை மரத்தின் அருகில் இருப்பார்கள். (அதனுடைய) முட்களை அல்லாஹ் நீக்கிவிட்டு, ஒவ்வொரு முள்ளுடைய இடத்திலும் பழத்தை வைத்துவிடுவான். அது ஒரு கனியைத் தரும். அக்கனி 72 நிறங்களில் பிளந்துவிடும். அதில் எந்த ஒரு நிறமும் மற்றொரு நிறத்திற்கு ஒப்பானதாக இருக்காது\" என்ற கூறினார்கள்.\n\nஅறிவிப்பவர்: அபூ உமாமா (ரலி), நூல்: ஹாகிம் (3778)"},
{"index": "529", "header": "சொர்க்கத்தின் நீண்ட நிழல்", "content": "நீட்டப்பட்ட நிழலிலும் (இருப்பார்கள்.) - (56:30)\nநபி (ஸல்) அவர்கள் கூறினார்கள்:\nசொர்க்கத்தில் ஒரு மரம் இருக்கின்றது. அதன் நிழலில் பயணிப்பவர் நூறாண்டுகள் சென்று கொண்டேயிருப்பார். (ஆயினும், அது முடிவடையாது.) நீங்கள் விரும்பினால், (சொர்க்கவாசிகள்) நீட்டப்பட்ட நிழலில் இருப்பார்கள் என்னும் (56:30) இறைவசனத்தை ஓதிக் கொள்ளுங்கள்.\n\nஅறிவிப்பவர்: அப்துர்ரஹ்மான் பின் கதாதா (ரலி),\nநூல்கள்: புகாரி (3252), முஸ்லிம் (5443)"},
{"index": "530", "header": "சிறப்பாகப் படைக்கப்பட்ட ஹூருல் ஈன்கள்", "content": "(ஹூருல் ஈன் எனும்) அக்கன்னியரை நாமே சிறப்புப் படைப்பாகப் படைத்துள்ளோம். அவர்களைக் கன்னியராகவும், (கணவரை) நேசிப்போராகவும், சம வயதுடையோராகவும் ஆக்கியுள்ளோம். (அல்குர்ஆன் 56:35-37)\n\"இறைநம்பிக்கையாளருக்குச் சொர்க்கத்தில் எத்தனையோ பெண்களுடன் உறவு கொள்ளும் ஆற்றல் வழங்கப்படும்\" என்று நபி (ஸல்) கூறினார்கள். \"அல்லாஹ்வின் தூதரே! இது இயலுமா?\" எனக் கேட்கப்பட்டபோது \"நூறு மனிதர்களின் பலம் கொடுக்கப்படும்\" என்று விடையளித்தார்கள்.\n\nஅறிவிப்பவர்: அனஸ் (ரலி),\nநூல்கள்: திர்மிதீ (2459), இப்னுஹிப்பான் (7400), முஸ்னத் தயாலிஸீ (2012)\n\"சொர்க்கவாசியான ஒரு மனிதர் உண்பதிலும், குடிப்பதிலும், ஆசை கொள்வதிலும், உடலுறவு கொள்வதிலும் நூறு மனிதர்களின் ஆற்றல் வழங்கப்படுவார்\" என்று நபி (ஸல்) அவர்கள் கூறினார்கள். அப்போது \"உண்பவருக்கும், குடிப்பவருக்கும் இயற்கைத் தேவை ஏற்படுமல்லவா?\" என்று ஒரு யூதர் கேட்டார். \"அவர்களின் இயற்கைத் தேவை என்பது அவர்களின் மேனியிலிருந்து வழிந்தோடும் (கஸ்தூரி மணங் கமழும்) வியர்வைதான். உடனே அவர்களின் வயிறு காலியாகிவிடும்\" என்று கூறினார்கள்.\n\nஅறிவிப்பவர்: ஸைத் இப்னு அர்க்கம் (ரலி), நூல்: அஹ்மத் (19333)"},
{"index": "531", "header": "நரகத்தை நினைவூட்டும் நெருப்பு", "content": "நீங்கள் பற்ற வைக்கும் நெருப்பைப் பற்றிச் சிந்தித்தீர்களா? அதற்கான மரத்தை நீங்கள் உண்டாக்கினீர்களா? அல்லது நாம் உண்டாக்கினோமா? நாமே அதை (நரக நெருப்பை) நினைவூட்டுவதாகவும், தேவையுடையோருக்குப் பயனளிப்பதாகவும் ஆக்கினோம். (56:71-73)\nஅல்லாஹ்வின் தூதர் (ஸல்) அவர்கள், \"உங்கள் (உலக) நெருப்பு, நரக நெருப்பின் எழுபது பாகங்களிலிருந்து ஒரு பாகமேயாகும்\" என்று கூறினார்கள். உடனே, \"அல்லாஹ்வின் தூதரே! இந்த (உலக) நெருப்பே (வேதனைப்படுத்தப்) போதுமானதாயிற்றே\" என்று கேட்கப்பட்டது. நபி (ஸல்) அவர்கள், \"(அப்படியல்ல!) உலக நெருப்பைவிட நரக நெருப்பு அறுபத்தொன்பது பாகங்கள்  அதிகப்படுத்தப்பட்டுள்ளது. இவற்றில் ஒவ்வொரு பாகமும் உலக நெருப்பின் வெப்பத்திற்குச் சமமானதாகும்\" என்று சொன்னார்கள்.\n\nஅறிவிப்பவர்: அபூஹுரைரா (ரலி), நூல்கள்: புகாரி (3265), முஸ்லிம் (5465)"},
{"index": "532", "header": "நட்சத்திர ஜோதிடம் (ராசி பலன்) பார்ப்பது இணைவைப்பாகும்", "content": "நபி (ஸல்) அவர்களின் காலத்தில் மழை பெய்தது. அப்போது நபி (ஸல்) அவர்கள், \"மக்களில் நன்றியுள்ளவர்களும் உள்ளனர். நன்றி கெட்டவர்களும் உள்ளனர். (மழை பொழியும்போது) 'இது அல்லாஹ்வின் கருணை' என்று (சிலர்) கூறுகின்றனர். வேறு சிலரோ, 'இன்னின்ன நட்சத்திர இயக்கம் மெய்யாகிவிட்டது' என்று கூறுகின்றனர்\" என்றார்கள். அப்போதுதான், \"நட்சத்திரங்கள் விழக்கூடிய இடங்களின் மீது சத்தியம் செய்கிறேன்\" என்று தொடங்கி, \"உங்களுக்கு வழங்கப்பட்ட அருட்கொடைகளுக்கு, நீங்கள் பொய்யெனக் கூறுவதையே (ஈடாக) ஆக்குகிறீர்களா?\" என்று முடியும் (56:75-82) இறைவசனங்கள் அருளப்பட்டன.\n\nஅறிவிப்பவர்: இப்னுஅப்பாஸ் (ரலி), நூல்: முஸ்லிம் (127)"},
{"index": "533", "header": "ஏராளனமான நன்மையைத் தரும் திக்ருகள்", "content": "எனவே மகத்துவமிக்க உமது இறைவனின் பெயரைப் போற்றுவீராக! (56:96)\nஅல்லாஹ்வின் தூதர் (ஸல்) அவர்கள் கூறினார்கள்:\nஇரண்டு வாக்கியங்கள் நாவுக்கு எளிதானவை ஆகும்; (நன்மை, தீமை நிறுக்கப்படும்) தராசில் கனமானவை ஆகும்; அளவற்ற அருளாளனின் அன்புக்குரியவை ஆகும். (அவை:) சுப்ஹானல்லாஹி வ பிஹம்திஹி; சுப்ஹானல்லாஹில் அழீம்.\nபொருள்: அல்லாஹ்வைப் போற்றிப் புகழ்ந்துரைக்கிறேன்; மாட்சிமைமிக்க அல்லாஹ்வைப் போற்றுகிறேன்.\n\nஅறிவிப்பவர்: அபூஹுரைரா (ரலி), நூல்: புகாரி (6682), முஸ்லிம் (5224)\n\nஅல்லாஹ்வின் தூதர் (ஸல்) அவர்கள் கூறினார்கள்: 'சுப்ஹானல்லாஹி வபிஹம்திஹி' (அல்லாஹ்வைப் போற்றிப் புகழ்ந்துரைக்கிறேன்) என்று யார் ஒரு நாளில் நூறு முறை சொல்வாரோ அவருடைய தவறுகள் அழிக்கப்பட்டு விடுகின்றன. அவை கடலின் நுரை போன்று (மிகுதியாக) இருந்தாலும் சரியே!\n\nஅறிவிப்பவர்: அபூஹுரைரா (ரலி), நூல்: புகாரி (6406), முஸ்லிம் (5221)\n\nநபி (ஸல்) அவர்கள் ருகூவில் 'சுப்ஹான ரப்பியல் அழீம்' (மகத்துவமிக்க என் இறைவன் தூயவன்) என்று கூறலானார்கள். அவர்கள் நிலையில் நின்ற அளவுக்கு ருகூஉ செய்தார்கள். பின்னர் (ருகூவிலிருந்து நிமிரும்போது) 'சமிஅல்லாஹு லிமன் ஹமிதஹ்' (அல்லாஹ் தன்னைப் புகழ்வோரின் புகழுரையை ஏற்கிறான்) என்று கூறிவிட்டுக் கிட்டத்தட்ட ருகூஉ செய்த அளவுக்கு நீண்ட நேரம் நிலையில் நின்றிருந்தார்கள். பிறகு சஜ்தா செய்தார்கள். அதில் 'சுப்ஹான ரப்பியல் அஃலா' (மிக்க மேலான என் இறைவன் தூயவன்) என்று கூறினார்கள். அவர்கள் நிலையில் நின்றிருந்த அளவுக்கு சஜ்தா செய்தார்கள்.\n\nஅறிவிப்பவர்: ஹுதைஃபா (ரலி), நூல்: முஸ்லிம் (1421)"},
{"index": "534", "header": "அல்லாஹ்வே ஆரம்பமானவன்; இறுதியானவன்", "content": "அவனே ஆரம்பமானவன்; இறுதியானவன்; வெளிப்படையானவன்; மறைவானவன். அவன் ஒவ்வொரு பொருளையும் நன்கறிந்தவன். (57:3)\n(எங்கள் தந்தை) அபூஸாலிஹ் தக்வான் (ரஹ்) அவர்கள், எங்களில் ஒருவர் உறங்கச் செல்லும் போது வலப் பக்கத்தில் சாய்ந்து படுத்துக்கொண்டு, \"அல்லாஹும்ம! ரப்பஸ் ஸமாவாத்தி வ ரப்பல் அர்ளி வ ரப்பல் அர்ஷில் அழீம். ரப்பனா வ ரப்ப குல்லி ஷையின். ஃபாலிக்கல் ஹப்பி வந்நவா வ முன்ஸிலத் தவ்ராத்தி வல்இன்ஜீலி வல்ஃபுர்கான், அஊது பிக்க மின் ஷர்ரி குல்லி ஷையின். அன்த்த ஆகிதும் பி நாஸியத்திஹ், அல்லாஹும்ம! அன்த்தல் அவ்வலு; ஃப லைஸ கப்லக்க ஷைஉன், வ அன்த்தல் ஆகிரு; ஃப லைஸ பஅதக்க ஷைஉன். வ அன்த்தழ் ழாஹிரு; ஃப லைஸ ஃபவ்கக்க ஷைஉன், வ அன்த்தல் பாத்தினு; ஃப லைஸ தூனக்க ஷைஉன், இக்ளி அன்னா அத்தைன வ அஃக்னினா மினல் ஃபக்ர்\" என்று கூறும்படி ஆணையிடுவார்கள். மேலும் இதை அபூஹுரைரா (ரலி) அவர்கள் நபி (ஸல்) அவர்களிடமிருந்து அறிவித்ததாகவும் கூறுவார்கள்.\n(பொருள்: இறைவா! வானங்களின் அதிபதியே! பூமியின் அதிபதியே! மகத்தான அரியணையின் அதிபதியே! எங்கள் இறைவா! அனைத்துப் பொருட்களின் அதிபதியே! தானிய வித்துகளையும் விதைகளையும் பிரி(த்து தாவர வர்க்கத்தை முளைப்பி)ப்பவனே! தவ்ராத், இன்ஜீல், ஃபுர்கான் (குர்ஆன்) ஆகிய வேதங்களை அருளியவனே! அனைத்துப் பொருட்களின் தீங்கிலிருந்தும் உன்னிடம் நான் பாதுகாப்புக் கோருகிறேன். அவற்றின் முன்நெற்றி முடிகளை நீயே பிடித்துள்ளாய். இறைவா! நீயே ஆரம்பமானவன்; உனக்கு முன்னர் வேறெதுவும் இல்லை. நீயே இறுதியானவன்; உனக்குப் பின்னர் வேறெதுவும் இல்லை. நீயே மேலானவன்; உனக்கு மேலே வேறொன்றுமில்லை. நீயே அடித்தளமானவன்; உனக்குக் கீழே வேறொன்றுமில்லை. எங்கள் கடன்களை நிறைவேற்றி வைப்பாயாக! வறுமையிலிருந்து காத்து எங்களைத் தன்னிறைவு கொள்ளச் செய்வாயாக!)\n\nஅறிவிப்பவர்: சுஹைல் பின் அபீஷாஹ், நூல்கள்: முஸ்லிம் (5254), திர்மிதீ(3322), அபூதாவுத் (4392), இப்னுமாஜா (3821), அஹ்மத் (8603)"},
{"index": "535", "header": "நபித் தோழர்களின் சிறப்புகள்", "content": "உங்களில் யார் (மக்கா) வெற்றிக்கு முன் செலவு செய்து, போரிட்டார்களோ அவர்களுக்கு (எவரும்) சமமாக முடியாது. அதற்குப்பின் செலவு செய்து, போரிட்டவர்களைவிட அவர்களே மிகப் பெருந் தகுதியுடையவர்கள். எனினும் இவர்கள் அனைவருக்கும்  அல்லாஹ் நல்லதையே வாக்களித்துள்ளான். நீங்கள் செய்வதை அல்லாஹ் நன்கறிந்தவன். (57:10)\nநபி (ஸல்) அவர்கள் கூறினார்கள்:\nஎன் தோழர்களைத் திட்டாதீர்கள். ஏனெனில், உங்களில் ஒருவர் உஹுது மலையளவு தங்கத்தைச் செலவு செய்தாலும் (என் தோழர்களான) அவர்கள் (இறை வழியில்) செலவு செய்த இரு கைக் குவியல் அல்லது அதில் பாதியளவைக் கூட (அவரது) அந்தத் தர்மம் எட்ட முடியாது.\n\nஅறிவிப்பவர்: அபூஸயீத் அல்குத்ரீ (ரலி), நூல்கள்: புகாரி (3673), முஸ்லிம்(4968)"},
{"index": "536", "header": "இறைநம்பிக்கையாளர்களுக்கான அறிவுரை", "content": "அல்லாஹ்வை நினைவு கூர்வதற்காகவும், (அவனிடமிருந்து) இறங்கிய உண்மைக்காகவும், இறைநம்பிக்கை கொண்டோரின் உள்ளங்கள் பணியும் நேரம் இன்னும் வரவில்லையா? அவர்கள், தமக்கு முன் வேதம் வழங்கப்பட்டோரைப் போன்று ஆகிவிட வேண்டாம். அவர்களுக்கு நீண்ட காலமாகி விட்டதால் அவர்களின் உள்ளங்கள் கடினமாகி விட்டன. அவர்களில் பெரும்பாலோர் பாவிகளே! (57:16)\nநாங்கள் இஸ்லாத்தை ஏற்றுக்கொண்டதற்கும், அல்லாஹ் \"இறைநம்பிக்கை கொண்டோரின் உள்ளங்கள் பணியும் நேரம் இன்னும் வரவில்லையா?\" (57:16) என்று இந்த வசனத்தின் மூலம் எங்களைக் கண்டிப்பதற்கும் இடையே நான்கு ஆண்டுகள் மட்டுமே இடைவெளி இருந்தது.\n\nஅறிவிப்பவர்: இப்னு மஸ்வூத் (ரலி), நூல்: முஸ்லிம் (5761)"},
{"index": "537", "header": "படைப்பினங்களின் விதி எழுதப்பட்டுள்ள மூலப் பதிவேடு", "content": "இப்பூமியில் அல்லது உங்கள்மீது எந்தத் துன்பம் ஏற்பட்டாலும் நாம் அதைப் படைப்பதற்கு முன்பே அது மூலப் பதிவேட்டில் இல்லாமல் இல்லை. இது அல்லாஹ்வுக்கு எளிதானதாகும். (57:22)\nஅல்லாஹ்வின் தூதர் (ஸல்) அவர்கள் கூறினார்கள்:\nஅல்லாஹ், வானங்களையும், பூமியையும் படைப்பதற்கு ஐம்பதாயிரம் ஆண்டுகளுக்கு முன்பே, படைப்பினங்களின் விதிகளை எழுதி விட்டான். (அப்போது) அவனது அரியணை (அர்ஷ்) தண்ணீரின் மேல் இருந்தது.\n\nஅறிவிப்பவர்: அப்துல்லாஹ் பின் அம்ர் பின் அல்ஆஸ் (ரலி), நூல்கள்: முஸ்லிம் (5160), திர்மிதீ (2082), அஹ்மத் (6291)"},
{"index": "538", "header": "அல்லாஹ்வை அஞ்சி, தூதரை நம்புவோருக்கு இருமடங்கு கூலி", "content": "இறைநம்பிக்கை கொண்டோரே! அல்லாஹ்வுக்கு அஞ்சுங்கள்! அவனது தூதரையும் நம்புங்கள்! அவன் தனது அருளை உங்களுக்கு இருமடங்காக வழங்குவான். உங்களுக்கு ஒளியையும் ஏற்படுத்துவான். அந்த ஒளியில் நீங்கள் நடப்பீர்கள். மேலும் உங்களை மன்னிப்பான். அல்லாஹ் மன்னிப்புமிக்கவன்; நிகரிலா அன்பாளன். (57:28)\n376வது குறிப்பைக் காண்க!"},
{"index": "539", "header": "அல்லாஹ் அனைத்தையும் செவியேற்பவன்; பார்ப்பவன்", "content": "அனைத்து ஓசைகளையும் செவியேற்கும் விசாலமான அல்லாஹ்வுக்கே எல்லா புகழும். (தம் கணவர் தொடர்பாக) முறையிடுவதற்காக வந்த பெண்மணி நபி (ஸல்) அவர்களிடம் வந்து பேசிக் கொண்டிருந்தார் நான், வீட்டின் ஓரத்தில் இருந்து அப்பெண் பேசுவதைச் செவியேற்றுக் கொண்டிருந்தேன். அப்போதுதான் \"(நபியே!) தனது கணவனைப் பற்றி உம்மிடம் தர்க்கித்து, அல்லாஹ்விடம் முறையிட்ட பெண்ணின் கூற்றை அல்லாஹ் செவியேற்று விட்டான். உங்கள் இருவரின் உரையாடலையும் அல்லாஹ் செவியேற்கிறான். அல்லாஹ் செவியேற்பவன்; பார்ப்பவன்\" என்ற (58:1) வசனத்தை அல்லாஹ் இறக்கினான்.\n\nஅறிவிப்பவர்: ஆயிஷா (ரலி),\nநூல்கள்: அஹ்மத் (3011), நஸாயீ (3406), இப்னுமாஜா (184)"},
{"index": "540", "header": "மனைவியைத் தாயுடன் ஒப்பிட்டுக் கூறுதல்", "content": "யாரேனும் தம் மனைவியரைத் தாயுடன் ஒப்பிட்டுக் கூறிய பின்னர், தான் கூறியதைத் திரும்பப் பெற்றால், அவ்விருவரும் ஒருவரையொருவர் தீண்டுவதற்கு முன் ஓர் அடிமையை (அவர்) விடுதலை செய்ய வேண்டும். இதன் மூலம் நீங்கள் அறிவுறுத்தப்படுகிறீர்கள். அல்லாஹ் நீங்கள் செய்வதை நன்கறிந்தவன். (அடிமையைப்) பெற்றுக் கொள்ளாதவராக இருந்தால், அவ்விருவரும் ஒருவரையொருவர் தீண்டுவதற்கு முன் (அவர்) இரண்டு மாதங்கள் தொடர் நோன்பு நோற்க வேண்டும். (அதற்கு) இயலாதவர் அறுபது ஏழைகளுக்கு உணவளிக்க வேண்டும். அல்லாஹ்வையும், அவனது தூதரையும் நீங்கள் நம்ப வேண்டும் என்பதே இதற்குக் காரணம். இவை அல்லாஹ்வின் வரம்புகள். இறைமறுப்பாளர்களுக்குத் துன்புறுத்தும் வேதனை உண்டு. (58:3-4)\nஸல்மான் பின் ஸக்ர் (ரலி) அவர்கள் \"ரமளான் முடியும்வரை தனது மனைவி தனக்குத் தாய் போன்றவள்\" என்று கூறிவிட்டார். ரமளானில் பாதி நாட்கள் கழித்ததும் இரவில் அவளுடன் கூடிவிட்டார். உடனே நபி (ஸல்) அவர்களிடம் வந்து இதுபற்றிக் கூறினார். அவரிடம் நபி (ஸல்) அவர்கள் \"ஒரு அடிமையை விடுதலை செய்வீராக\" என்றனர். அதற்கவர் \"நான் அடிமையை வைத்திருக்கவில்லை\" என்றார். \"அப்படியானால் தொடர்ந்து இரண்டு மாதங்கள் நோன்பு நோற்பீராக\" என்று நபி (ஸல்) கூறினார்கள். அதற்கவர் \"நான் சக்தி பெற மாட்டேன்\" என்றார். \"(அப்படியாயின்) அறுபது ஏழைகளுக்கு உணவளிப்பீராக!\" என்று நபி (ஸல்) கூறினார்கள். அதற்கவர் \"என்னிடம் இல்லை\" என்றார். அப்போது நபி (ஸல்) அவர்கள் \"பதினைந்து அல்லது பாதினாறு ஸாவு அளவுள்ள இந்த மூட்டையை அறுபது ஏழைகளுக்கு உணவளிக்க அவருக்கு வழங்குவீராக!\" என்று கூறினார்கள்.\n\nஅறிவிப்பவர்: அப்துர்ரஹ்மான் பின் ஸவ்பான், நூல்கள்: திர்மிதீ (1121), அபூதாவுத் (1892), இப்னுமாஜா (2052), அஹ்மத் (22578)"},
{"index": "541", "header": "யூதர்களின் தீய நடத்தையும், நபிகளாரின் நளினமும்", "content": "அவர்கள் உம்மிடம் வரும்போது அல்லாஹ் உமக்கு வாழ்த்துரையாக்காத சொற்களைக் கொண்டு உமக்கு வாழ்த்துரை கூறுகின்றனர். \"நாம் கூறியதற்காக அல்லாஹ் நம்மைத் தண்டித்திருக்க வேண்டாமா?\" என்றும் தங்களுக்குள் பேசிக் கொள்கின்றனர். நரகமே அவர்களுக்குப் போதுமானது. அதில் அவர்கள் நுழைவார்கள். அது, சேருமிடத்தில் கெட்டது. (58:8)\nயூதர்களில் ஒரு குழுவினர் நபி (ஸல்) அவர்களிடம் வந்து அனுமதி கேட்டு, 'அஸ்ஸாமு அலைக்க' (உமக்கு மரணம் உண்டாகட்டும்) என்று (சற்றே மாற்றி சாபமிட்டு முகமன்) கூறினர். உடனே நான் 'வ அலைக்கும் அஸ்ஸாமு வல்லஅனா' (அவ்வாறே உங்களுக்கு மரணமும் சாபமும் ஏற்படட்டும்) என்று பதில் (முகமன்) சொன்னேன். அப்போது அல்லாஹ்வின் தூதர் (ஸல்) அவர்கள் \"ஆயிஷா! (நிதானம்!) அல்லாஹ் நளினமானவன். எல்லாக் காரியங்களிலும் நளினத்தைக் கையாள்வதையே அவன் விரும்புகின்றான்\" என்று கூறினார்கள். நான் \"அவர்கள் சொன்னதை நீங்கள் செவியேற்கவில்லையா?\" என்று கேட்டேன். நபி (ஸல்) அவர்கள், \"நான்தான் 'வ அலைக்கும்' (அவ்வாறே உங்களுக்கு உண்டாகட்டும்) என்று (நளினமாகச்) சொல்லி விட்டேனே (அதை நீ கவனிக்கவில்லையா?)\" என்று (திருப்பிக்) கேட்டார்கள்.\n\nஅறிவிப்பவர்: ஆயிஷா (ரலி), நூல்கள்: புகாரி (6927), முஸ்லிம் (4373)\n\nமுஸ்லிமின் (4373) அறிவிப்பில் பின்வருமாறு கூடுதலாக இடம்பெற்றுள்ளது:\n\"அவர்கள் உம்மிடம் வரும்போது அல்லாஹ் உமக்கு வாழ்த்துரையாக்காத சொற்களைக் கொண்டு உமக்கு வாழ்த்துரை கூறுகின்றனர்\" எனும் (58:8) வசனத்தை அப்போது முழுமையாக அருளினான்."},
{"index": "542", "header": "இரகசியப் பேச்சும், அதன் வரையறையும்", "content": "இறைநம்பிக்கை கொண்டோரே! நீங்கள் ஒருவருக்கொருவர் இரகசியம் பேசினால் பாவத்தையும், பகைமையைத் தேடியும், தூதருக்கு மாறுசெய்வதையும் பற்றி இரகசியம் பேசாதீர்கள். நன்மையிலும், இறையச்சத்திலும் இரகசியம் பேசிக் கொள்ளுங்கள்! நீங்கள் யாரிடம் ஒன்றுதிரட்டப்படுவீர்களோ அத்தகைய அல்லாஹ்வை அஞ்சுங்கள்!  (58:9)\nநபி (ஸல்) அவர்கள் கூறினார்கள்:\nநீங்கள் மூன்று பேர் இருக்கும்போது மூன்றாமவரை விட்டுவிட்டு இரண்டு பேர் மட்டும் இரகசியம் பேச வேண்டாம்; நீங்கள் மூவரும் மக்களுடன் கலக்கும் வரை! ஏனெனில், (அவ்வாறு மூன்று பேர் இருக்கும்போது இருவர் மட்டும் பேசுவது) மூன்றாமவரை வருத்தமடையச் செய்யும்.\n\nஅறிவிப்பவர்: இப்னு மஸ்வூத் (ரலி), நூல்கள்: புகாரி (6290), முஸ்லிம் (4400)"},
{"index": "543", "header": "அவை நடைமுறைகளைப் பேணுதல்", "content": "இறைநம்பிக்கை கொண்டோரே! உங்களிடம் \"சபைகளில் இடம் கொடுங்கள்!\" என்று கூறப்பட்டால் நீங்கள் இடம் கொடுங்கள்! அல்லாஹ் உங்களுக்கு விரிவுபடுத்துவான். \"எழுந்துவிடுங்கள்!\" என்று கூறப்பட்டால் எழுந்துவிடுங்கள். (58:11)\nஒரு மனிதர், அவர் அமர்ந்திருக்கும் இடத்திலிருந்து எழுப்பிவிடப்பட்டு, அந்த இடத்தில் மற்றொருவர் அமர்வதை நபி (ஸல்) அவர்கள் தடை செய்தார்கள். இதற்கு மாறாக, \"நகர்ந்து உட்கார்ந்து மற்றவர்களுக்கும் இடம் கொடுங்கள்\" என்று கூறினார்கள்.\n\nஅறிவிப்பவர்: இப்னுஉமர் (ரலி), நூல்கள்: புகாரி (6270), முஸ்லிம் (4391)"},
{"index": "544", "header": "வேதத்தால் உயர்வு பெற்றோர்", "content": "உங்களில் இறைநம்பிக்கை கொண்டோருக்கும், கல்வி வழங்கப்பட்டவர்களுக்கும் அல்லாஹ் தகுதிகளை உயர்த்துவான். நீங்கள் செய்பவற்றை அல்லாஹ் நன்கறிந்தவன். (58:11)\nநாஃபிஉ பின் அப்தில் ஹாரிஸ் (ரலி) அவர்கள், (கலீஃபா) உமர் (ரலி) அவர்களை உஸ்ஃபான் எனுமிடத்தில் சந்தித்தார்கள். (இக்காலகட்டத்தில்) உமர் (ரலி) அவர்கள் நாஃபிஉ (ரலி) அவர்களை மக்காவின் ஆளுநராக நியமித்திருந்தார்கள். உமர் (ரலி) அவர்கள் (நாஃபிஉ (ரலி) அவர்களிடம்) \"நீங்கள் இந்தப் பள்ளத்தாக்கு (மக்கா)வாசிகளுக்கு எவரை ஆளுநராக ஆக்கினீர்கள்?\" என்று கேட்டார்கள். அதற்கு நாஃபிஉ (ரலி) அவர்கள், \"(அப்துர் ரஹ்மான்) இப்னு அப்ஸா (ரலி) அவர்களை\" என்று பதிலளித்தார்கள். உமர் (ரலி) அவர்கள், \"இப்னு அப்ஸா யார்?\" எனக் கேட்டார்கள். நாஃபிஉ (ரலி) அவர்கள், \"எங்களால் விடுதலை செய்யப்பட்ட எங்கள் (முன்னாள்) அடிமைகளில் ஒருவர்\" எனப் பதிலளித்தார்கள். அதற்கு உமர் (ரலி) அவர்கள், \"அவர்களுக்கு ஒரு முன்னாள் அடிமையையா ஆட்சித் தலைவராக்கினீர்?\" என்று கேட்டார்கள். அதற்கு நாஃபிஉ (ரலி) அவர்கள், \"அவர் (இப்னு அப்ஸா) இறை வேதத்தை அறிந்தவர்; பாகப் பிரிவினைச் சட்டங்களை அறிந்தவர்\" என்று கூறினார்கள். (இதைக் கேட்ட) உமர் (ரலி) அவர்கள் \"அறிந்துகொள்க: அல்லாஹ் இந்த வேதத்தின் மூலம் ஒருசிலரை உயர்த்துகிறான்; வேறு சிலரைத் தாழ்த்துகிறான்\" என்று உங்கள் நபி (ஸல்) அவர்கள் கூறியுள்ளார்கள். (இப்னு அப்ஸா வேத அறிவினால் மேன்மை பெற்றார்)\" என்று கூறினார்கள்.\n\nஅறிவிப்பவர்: இப்னுஉமர் (ரலி),\nநூல்கள்: முஸ்லிம் (1487), இப்னுமாஜா (214), அஹ்மத் (226)"},
{"index": "545", "header": "இம்மையிலும், மறுமையிலும் பொய்ச் சத்தியம் செய்யும் நயவஞ்சகர்கள்", "content": "நபி (ஸல்) அவர்கள் கல்லின் நிழலில் இருந்தார்கள். அவர்களுடன் சில நபித் தோழர்களும் இருந்தனர். கல்லின் நிழல் குறையத் தொடங்கியது. அப்போது நபி (ஸல்) அவர்கள் \"உங்களிடம் ஒரு மனிதன் வருவான். அவன் ஷைத்தானின் கண்களைக் கொண்டு பார்ப்பான். உங்களிடம் அவன் வந்தால் அவனிடம் நீங்கள் பேசாதீர்கள்!\" என்று கூறினார்கள். அப்போது நீலக் கண்களுடைய ஒரு மனிதர் வந்தார். அவரை அழைத்து நபி (ஸல்) அவர்கள் பேசினார்கள். அப்போது \"நீரும் இன்னின்ன நபர்களும் என்னை ஏன் திட்டினீர்கள்?\" என்று நபி (ஸல்) அவர்கள் கேட்டார்கள். அம்மனிதர் அவர்களின் பெயர்களைக் கூறி அவர்களை அழைத்தார். பின்னர் அந்த மனிதரே சென்று அவர்களை அழைத்தும் வந்தார். அவர்கள் அல்லாஹ்வின்மீது (பொய்ச்) சத்தியம் செய்து, நபியவர்களிடம் (அவர்களைத் திட்டியதற்காகச்) சாக்குப் போக்குகளைக் கூறினார்கள்.. அப்போதுதான் \"அவர்கள் அனைவரையும் அல்லாஹ் (உயிர்ப்பித்து) எழுப்பும் நாளில், உங்களிடம் செய்ததைப் போன்றே அவனிடமும் சத்தியம் செய்வார்கள். தாம் (சரியான) ஒன்றில் இருப்பதாக அவர்கள் நம்புகின்றனர். அறிந்து கொள்ளுங்கள்! அவர்களே பொய்யர்கள்\" என்ற (58:18) வசனம் இறங்கியது.\n\nஅறிவிப்பவர்: இப்னு அப்பாஸ் (ரலி), நூல்கள்: அஹ்மத் (2283), ஹாகிம் (3795)"},
{"index": "546", "header": "பனூ நளீர் கூட்டத்தினருக்கு எதிரான போர் நடவடிக்கை", "content": "அல்லாஹ்வின் தூதர் (ஸல்) அவர்கள் 'புவைரா' எனுமிடத்திலிருந்த 'பனூ நளீர்' குலத்தாரின் சில பேரீச்ச மரங்களை (அவர்களின் தேசத் துரோகக் கொடுஞ் செயல்களுக்காக) எரித்தார்கள். இன்னும் (சிலவற்றை) வெட்டினார்கள். அப்போது அல்லாஹ், \"நீங்கள் (போர்க்களத்தில் எதிரிகளின்) பேரீச்சை மரங்களை வெட்டியது அல்லது நீங்கள் அவற்றை (வெட்டாமல்) வேர்களில் நிற்குமாறு விட்டுவிட்டது அல்லாஹ்வின் நாட்டப்படியும், பாவிகளை அவன் இழிவுபடுத்த வேண்டும் என்பதற்காகவும்தான் நடந்தது\" எனும் (59:5) வசனத்தை அருளினான்.\n\nஅறிவிப்பவர்: இப்னு உமர் (ரலி), நூல்கள்: புகாரி (4884), முஸ்லிம் (3592)\n\n\"நீங்கள் (போர்க்களத்தில் எதிரிகளின்) பேரீச்சை மரங்களை வெட்டியது அல்லது நீங்கள் அவற்றை (வெட்டாமல்) வேர்களில் நிற்குமாறு விட்டுவிட்டதுஞ்\" என்ற வசனம் தொடர்பாக இப்னு அப்பாஸ் (ரலி) அவர்கள் குறிப்பிடும்போது, யூதர்கள் அவர்களின் கோட்டைகளிலிருந்து வெளியேற்றப்பட்டார்கள். (அவர்களின்) பேரீச்ச மரங்கள் வெட்டப்பட வேண்டுமென ஆணையிடப்பட்டது. நாம் சில பேரீச்ச மரங்களை வெட்டியுள்ளோம். சில பேரீச்சம் மரங்களை வெட்டவில்லை. இது (தவறான செயலோ என்று) முஸ்லிம்களின் உள்ளங்களில் நெருடலை ஏற்படுத்தியது. எனவே இதை நபி (ஸல்) அவர்களிடம் கேட்போம் (என்று சொல்லி), \"அல்லாஹ்வின் தூதரே! (பேரீச்ச மரங்களில்) வெட்டியவைகளுக்காகக் கூலியும், வெட்டாமல் விட்டவைகளுக்காக தண்டனையும் உண்டா?\" என்று கேட்டோம். அப்போதுதான் \"\"நீங்கள் (போர்க்களத்தில் எதிரிகளின்) பேரீச்சை மரங்களை வெட்டியது அல்லது நீங்கள் அவற்றை (வெட்டாமல்) வேர்களில் நிற்குமாறு விட்டுவிட்டது அல்லாஹ்வின் நாட்டப்படியும், பாவிகளை அவன் இழிவுபடுத்த வேண்டும் என்பதற்காகவும்தான் நடந்தது\" என்ற (59:5) வசனம் இறங்கியது.\n\nஅறிவிப்பவர்: ஸயீத் பின் ஜுபைர், நூல்கள்: திர்மிதீ (3225), நஸாயீ - குப்ரா(8556), பஸ்ஸார் (5145), தப்ரானீ - அவ்ஸத்(587)\n\nபனூ நளீர் குலத்தாரின் செல்வங்கள் அல்லாஹ் தன் தூதருக்கு அளித்தவையாகும். அதைப் பெறுவதற்காக முஸ்லிம்கள் (தங்கள்) குதிரைகளையோ, ஒட்டகங்களையோ செலுத்திப் போரிடவில்லை. ஆகவே, அவை அல்லாஹ்வின் தூதருக்கு மட்டுமே உரியவையாக இருந்தன. அவற்றிலிருந்து அவர்கள் தமது ஆண்டுச் செலவுக்காகத் தம் வீட்டாருக்குக் கொடுத்து வந்தார்கள். பிறகு, மீதமானவற்றை அல்லாஹ்வின் பாதையில் (போரிடுவதற்காக) ஆயத்தப் பொருள்கள் வாங்கவும், ஆயுதங்களுக்காகவும் குதிரைகளுக்காகவும் செலவிட்டு வந்தார்கள்.\n\nஅறிவிப்பவர்: இப்னு உமர் (ரலி), நூல்கள்: புகாரி (2904), முஸ்லிம் (3611)"},
{"index": "547", "header": "நபிகளார் விட்டுச் சென்ற செல்வமும், உமர் (ரலி) அவர்களின் தீர்ப்பும்", "content": "அவர்களிடமிருந்து அல்லாஹ் தனது தூதருக்கு எதைப் போர்க்களச் செல்வமாகக் கொடுத்தானோ அ(தைக் கைப்பற்றுவ)தற்காக நீங்கள் குதிரையையோ, ஒட்டகத்தையோ ஓட்டிச் செல்லவில்லை. மாறாக, அல்லாஹ்வே தான் நாடியோர் மீது தனது தூதர்களை ஆதிக்கம் செலுத்த வைக்கிறான். ஒவ்வொரு பொருளின்மீதும் அல்லாஹ் ஆற்றலுடையவன். இந்த ஊர்மக்களிடமிருந்து தனது தூதருக்கு அல்லாஹ் வழங்கிய போர்ச்செல்வங்கள் அல்லாஹ்வுக்கும், தூதருக்கும், உறவினர்களுக்கும், அநாதைகளுக்கும், ஏழைகளுக்கும், வழிப்போக்கருக்கும் உரியதாகும். (59:6,7)\nநான் மாலிக் பின் அவ்ஸ் (ரலி) அவர்களிடம் சென்று அந்த (ஃபதக் தொடர்பான) நிகழ்ச்சி பற்றிக் கேட்டேன். அவர்கள் கூறினார்கள்:\nகடும் உச்சி வெயில் அடித்துக் கொண்டிருந்த நீண்ட ஒரு பகல் வேளையில் என் வீட்டாருடன் நான் அமர்ந்திருந்த போது (கலீஃபா) உமர் பின் கத்தாப் (ரலி) அவர்களின் தூதர் ஒருவர் என்னிடம் வந்து, \"இறை நம்பிக்கையாளர்களின் தலைவர் அழைக்கிறார், வாருங்கள்\" என்று சொன்னார். நான் அவருடன் சென்று உமர் (ரலி) அவர்களின் அறைக்குள் நுழைந்தேன். அவர்கள்  அங்கே ஒரு கட்டிலில் ஈச்ச ஓலையாலான மேற்பரப்பில் அதற்கும் தமக்கும் இடையே பாய் எதுவுமில்லாமல் ஒரு தோல் தலையணையின் மீது சாய்ந்தபடி அமர்ந்திருந்தார்கள். நான் அவர்களுக்கு சலாம் சொல்லி விட்டு அமர்ந்தேன். அப்போது அவர்கள், \"மாலிக்கே! உங்கள் குலத்தாரில் சில குடும்பத்தார் நம்மிடம் வந்தனர். அவர்களுக்கு (அளவு குறிப்பிடாமல்) சிறிய ஓர் அன்பளிப்புத் தரும்படி நான் உத்தரவிட்டுள்ளேன். அதை உங்கள் கைவசமாக்கிக் கொண்டு அவர்களிடையே நீங்கள் பங்கிட்டு விடுங்கள்\"  என்று சொன்னார்கள். நான், \"இறைநம்பிக்கையாளர்களின் தலைவரே! வேறெவரிடமாவது இந்தப் பொறுப்பை நீங்கள் ஒப்படைத்தால் நன்றாயிருக்குமே\" என்று சொன்னேன். அதற்கு அவர்கள், \"நீங்கள் அதைக் கைவசமாக்கிக்  கொண்டு சென்று அவர்களிடையே பங்கிடுங்கள்\" என்று (மீண்டும்) உமர் அவர்கள் சொன்னார்கள்.\nநான் உமரிடம் அமர்ந்து கொண்டிருந்தபோது, அவர்களிடம் அவர்களுடைய மெய்க் காவலர் 'யர்ஃபஉ' என்பவர் வந்து, \"உஸ்மான் (ரலி), அப்துர் ரஹ்மான் பின் அவ்ஃப் (ரலி), ஸுபைர் (ரலி), சஅத் பின் அபீ வக்காஸ் (ரலி) ஆகியோர் தங்களைச் சந்திக்க அனுமதி கேட்கிறார்கள். தாங்கள் அவர்களுக்கு அனுமதியளிக்கிறீர்களா?\" என்று கேட்டார். உமர் (ரலி) அவர்கள், \"ஆம்\" என்று அவர்களுக்கு (தம்மைச் சந்திக்க) அனுமதியளித்தார்கள். அவர்கள் (அனைவரும்) உள்ளே வந்து சலாம் சொல்லி அமர்ந்தார்கள். பிறகு 'யர்ஃபஉ' சற்று நேரம் தாமதித்து வந்து, \"அலீ (ரலி) அவர்களையும், அப்பாஸ் (ரலி) அவர்களையும் தாங்கள் சந்திக்க விரும்புகின்றீர்களா?\" என்று கேட்டார். அதற்கு உமர் (ரலி) அவர்கள், \"ஆம்\" என்று அவ்விருவருக்கும் (தம்மைச் சந்திப்பதற்கு) அனுமதியளிக்க, அவ்விருவரும் உள்ளே நுழைந்தனர். இருவரும் சலாம் சொல்லி அமர்ந்தனர்.\nஅப்பாஸ் (ரலி) அவர்கள், \"இறைநம்பிக்கையாளர்களின் தலைவரே! எனக்கும் இவருக்கும் (அலீக்கும்) இடையே தீர்ப்பளியுங்கள்\" என்று சொன்னார்கள்... அல்லாஹ்,  தன் தூதர் (ஸல்) அவர்களுக்கு பனூ நளீர் குலத்தாரின் செல்வத்திலிருந்து ('ஃபய்உ' நிதியாகக்) கொடுத்த சொத்துகள் தொடர்பாக இருவரும் சச்சரவிட்டு வந்தனர். அப்போது உஸ்மான் (ரலி) அவர்கள் மற்றும் அவர்களுடைய தோழர்களின் குழு, \"இறைநம்பிக்கையாளர்களின் தலைவரே! அவர்களுக் கிடையே தீர்ப்பளித்து, ஒருவரை மற்றவரின் பிடியிலிருந்து விடுவித்து விடுங்கள்\" என்று கூறியது. உமர் (ரலி) அவர்கள், \"பொறுங்கள். எந்த அல்லாஹ்வின் கட்டளையால் வானமும் பூமியும் நிலைபெற்றிருக்கின்றனவோ அவன் பொருட்டால் கேட்கின்றேன். அல்லாஹ்வின் தூதர் (ஸல்) அவர்கள், \"(நபிமார் களான எங்களுக்கு)  எவரும் வாரிசாக மாட்டார். நாங்கள் விட்டுச் செல்வதெல்லாம் தர்மமே\" என்று தம்மைக் குறித்துக் கூறியதை நீங்கள் அறிவீர்களா?\" என்று கேட்டார்கள். அதற்கு அந்தக் குழுவினர், \"அவர்கள் அவ்வாறு சொல்லத்தான் செய்தார்கள்\" என்று பதிலளித்தனர்.\nஉடனே, உமர் (ரலி) அவர்கள், அலீ (ரலி) அவர்களையும் அப்பாஸ் (ரலி) அவர்களையும் நோக்கி, \"அல்லாஹ்வின் பொருட்டால் உங்கள் இருவரிடமும் கேட்கின்றேன்: அல்லாஹ்வின் தூதர் (ஸல்) அவர்கள் அவ்வாறு   சொன்னதை  நீங்கள் அறிவீர்களா?\" என்று கேட்டார்கள். அவ்விருவரும், \"ஆம், அவ்வாறு சொல்லியிருக்கிறார்கள்\" என்று பதிலளித்தனர். உமர் (ரலி) அவர்கள், \"அவ்வாறெனில், உங்களிடம் இந்த விஷயத்தைக் குறித்துப் பேசுகிறேன்.  போரிடாமல் கிடைத்த இந்தச் செல்வத்திலிருந்து சிறிதைத் தன் தூதருக்கு  உரியதாக அல்லாஹ் ஆக்கியுள்ளான். அவர்களைத் தவிர வேறெவருக்கும் அவன் அதைக்  கொடுக்கவில்லை...\" (என்று  கூறிவிட்டு,) \"அவர்களிடமிருந்து அல்லாஹ் தனது தூதருக்கு எதைப் போர்க்களச் செல்வமாகக் கொடுத்தானோ அ(தைக் கைப்பற்றுவ)தற்காக நீங்கள் குதிரையையோ, ஒட்டகத்தையோ ஓட்டிச் செல்லவில்லை. மாறாக, அல்லாஹ்வே தான் நாடியோர் மீது தனது தூதர்களை ஆதிக்கம் செலுத்த வைக்கிறான். ஒவ்வொரு பொருளின்மீதும் அல்லாஹ் ஆற்றலுடையவன்\" என்னும் (59:6) இறை வசனத்தை ஓதினார்கள்.\nதொடர்ந்து, \"எனவே, இது இறைத் தூதருக்கென ஒதுக்கப்பட்ட செல்வமாகும். அல்லாஹ்வின்  மீதாணையாக! உங்களை விட்டு விட்டு அதை அவர்கள் தமக்காகச் சேகரித்துக் கொள்ளவில்லை; அதை உங்களைவிடப் பெரிதாகக் கருதவுமில்லை. உங்களுக்கு அதைக் கொடுத்தார்கள்;  உங்களிடையே அதைப் பரவலாகப் பங்கிட்டார்கள். இறுதியில், அதிலிருந்து இந்தச் செல்வம் மட்டுமே மீதமாயிற்று. அல்லாஹ்வின் தூதர் (ஸல்) அவர்கள் இந்தச் செல்வத்திலிருந்து தம் வீட்டாரின் வருடச் செலவை அவர்களுக்குக்  கொடுத்து வந்தார்கள். அப்படிக் கொடுத்த பிறகு மீதமுள்ளதை எடுத்து அல்லாஹ்வின் (பாதையில் செலவிடும்) செல்வத்தை எந்த இனங்களில் செலவிடுவார்களோ அவற்றில் செலவிடுவார்கள்.  இவ்வாறே அல்லாஹ்வின் தூதர் (ஸல்) அவர்கள் தம் வாழ்நாளில் செயல்பட்டு வந்தார்கள். அல்லாஹ்வின் பொருட்டால் உங்களை நான் கேட்கின்றேன். இதை நீங்கள் அறிவீர்களா?\" என்று கேட்டார்கள். அதற்கு அவர்கள், \"ஆம் (அறிவோம்)\" என்று பதிலளித்தார்கள்.\nபிறகு, அலீ  அவர்களிடமும் அப்பாஸ் (ரலி) அவர்களிடமும், \"உங்கள் இருவரையும் அல்லாஹ்வின் பொருட்டால் கேட்கின்றேன். நீங்கள் இதை அறிவீர்களா?\" என்று கேட்டுவிட்டு (தொடர்ந்து), \"பிறகு அல்லாஹ் தன் தூதரை அழைத்துக் கொண்டான். அப்போது  அபூபக்ர் (ரலி) அவர்கள், \"நான் அல்லாஹ்வின் தூதருடைய (ஆட்சிக்குப்) பிரதிநிதியாவேன்' என்று கூறி அ(ந்த செல்வத்)தைத் தம் கைவசம் எடுத்துக் கொண்டார்கள். அது விஷயத்தில் அல்லாஹ்வின் தூதர் (ஸல்) அவர்கள் செயல்பட்டதைப் போல் செயல்பட்டார்கள். அல்லாஹ்வின்மீது ஆணையாக! அவர்கள் அது விஷயத்தில் வாய்மையாகச் செயல்பட்டார்கள்; நல்லவிதமாக நடந்து கொண்டார்கள்; நேரான முறையில் நடந்து, உண்மையையே பின்பற்றினார்கள். பிறகு அபூபக்ர் (ரலி) அவர்களையும் அல்லாஹ் அழைத்துக் கொண்டான். அப்போது நான் அபூபக்ர் (ரலி) அவர்களின் பிரதிநிதியாக ஆனேன். அதை என் ஆட்சிக் காலத்தில் இரண்டு வருடங்களுக்கு என் கைவசம் எடுத்துக் கொண்டு, அல்லாஹ்வின் தூதர் (ஸல்) அவர்கள் அதில் நடந்து கொண்ட முறைப்படியும் அபூபக்ர் (ரலி)  அவர்கள்  நடந்து கொண்ட முறைப்படியும் நானும் செயல்பட்டு வந்தேன். நான் அது விஷயத்தில் வாய்மையாகச் செயல்பட்டேன்; நல்ல விதமாக நடந்து கொண்டேன்; நேரான முறையில் நடந்து கொண்டேன்; உண்மையையே பின்பற்றினேன் என்பதை அல்லாஹ் அறிவான்.\nபிறகு, நீங்கள் இருவரும் என்னிடம் வந்து பேசினீர்கள்; நான் உங்களிடம் ஒருமுறை பேசினேன். உங்கள் இருவரின் விஷயமும் (கோரிக்கையும்) ஒன்றாகவே இருந்தது. அப்பாஸே! நீங்கள் என்னிடம் உங்கள் சகோதரர் மகனிடமிருந்து உங்களுக்குச் சேரவேண்டிய (வாரிசுப்) பங்கைக் கேட்டபடி வந்தீர்கள். இவரும் என்னிடம் தன் மனைவிக்கு அவரது தந்தையிடமிருந்து கிடைக்க வேண்டிய (வாரிசுப்) பங்கை (பெற) விரும்பியபடி வந்தார்.... அலீ (ரலி) அவர்களைத் தான் அப்படிச் சொன்னார்கள்.... நான் உங்கள் இருவரிடமும், \"அல்லாஹ்வின் தூதர் (ஸல்) அவர்கள், \"(நபிமார்களான நாங்கள் விட்டுச் செல்லும் சொத்துக்களில்) எங்களுக்கு எவரும் வாரிசாவதில்லை. நாங்கள் விட்டுச்  செல்வதெல்லாம் தர்மமே' என்று சொன்னார்கள்' என்றேன். எனினும், \"அதை உங்கள் இருவரிடமே கொடுத்து விடுவதுதான் உசிதமானது' என்று எனக்குத் தோன்றியபோது, \"நீங்கள் இருவரும் விரும்பினால் அல்லாஹ்விடம் செய்து கொண்ட ஒப்பந்தமும் அவனுக்களித்த உறுதி மொழியும் உங்கள் பொறுப்பாக இருக்க,  \"நீங்கள் அல்லாஹ்வின் தூதர் (ஸல்) அவர்கள் எப்படி அதன் விஷயத்தில் செயல்பட்டார்களோ, அபூபக்ர் (ரலி)  அவர்கள் எப்படி அதன் விஷயத்தில் செயல்பட்டார்களோ, நான் ஆட்சிக்கு வந்ததிலிருந்து அதன் விஷயத்தில் எப்படிச் செயல்பட்டேனோ அதன்படியே நீங்கள் இருவரும் செயல் படுவீர்கள்' என்னும் நிபந்தனையின் அடிப்படையில் உங்கள் இருவரிடமும் கொடுத்து விடுகிறேன்' என்று சொன்னேன். அதற்கு நீங்கள் இருவரும், \"எங்களிடம் அதைக் கொடுத்து விடுங்கள்' என்று சொன்னீர்கள். அதன்படியே அதை உங்கள் இருவரிடமும் கொடுத்து விட்டேன்\" என்று சொன்னார்கள்.\nபிறகு  (குழுவினரை நோக்கி), \"ஆகவே, நான் உங்களிடம் அல்லாஹ்வின் பெயரால் கேட்கின்றேன். நான் இவ்விருவரிடமும் அந்த நிபந்தனையின்படி அந்தச் சொத்தைக் கொடுத்து விட்டேனா?\" என்று கேட்டார்கள். குழுவினர், \"ஆம் (கொடுத்து விட்டீர்கள்)\" என்று பதிலளித்தனர். பிறகு அலீ (ரலி) மற்றும் அப்பாஸ் (ரலி) ஆகியோரை நோக்கி, \"நான் உங்கள் இருவரையும் அல்லாஹ்வின் பெயரால் கேட்கின்றேன். நான் அதை உங்கள் இருவரிடமும் அந்த நிபந்தனையின்படியே கொடுத்து விட்டேனா?\" என்று கேட்க, அவ்விருவரும், \"ஆமாம்\" என்றார்கள். உமர் (ரலி) அவர்கள், \"இதைத் தவிர வேறொரு தீர்ப்பை நீங்கள் என்னிடமிருந்து கோருகின்றீர்களா? எவனது அனுமதியுடன் வானமும் பூமியும் நிலை பெற்றுள்ளனவோ அவன் மீது சத்தியமாக! நான் அந்த விஷயத்தில் இதைத் தவிர வேறெந்தத் தீர்ப்பையும் தர மாட்டேன்.  உங்கள் இருவராலும் அதைப் பராமரிக்க முடியவில்லை என்றால் என்னிடம் அதைக் கொடுத்து விடுங்கள். அதை உங்களுக்குப் பதிலாக நானே பராமரித்துக் கொள்வேன்\" என்று சொன்னார்கள்.\n\nஅறிவிப்பவர்: முஹம்மத் பின் ஜுபைர் பின் முத்இம்,\nநூல்கள்: புகாரி (3094), முஸ்லிம் (3302)"},
{"index": "548", "header": "இறைத் தூதருக்கு முழுமையாகக் கட்டுப்படுதல்", "content": "தூதர் உங்களுக்குக் கொடுத்ததை எடுத்துக் கொள்ளுங்கள். எதை விட்டும் உங்களைத் தடுத்தாரோ அதிலிருந்து விலகிக் கொள்ளுங்கள்! (59:7)\nஅப்துல்லாஹ் பின் மஸ்ஊத் (ரலி) அவர்கள், \"பச்சை குத்திவிடும் பெண்கள், பச்சை குத்திக்கொள்ளும் பெண்கள், முகத்தில் முளைத்திருக்கும் முடிகளை அகற்றக் கேட்டுக் கொள்ளும் பெண்கள், அழகிற்காக அரத்தால் தேய்த்து, தம் முன் பற்களைப் பிரித்துக் கொள்ளும் பெண்கள், (ஆக) அல்லாஹ் தந்த உருவத்தை மாற்றிக் கொள்ள முயலும் பெண்கள்மீது அல்லாஹ்வின் சாபம் உண்டாகட்டும்?\" என்று கூறினார்கள். இந்தச் செய்தி பனூ அசத் குலத்தைச் சேர்ந்த, \"உம்மு யஅகூப்' எனப்படும் ஓரு பெண்மணிக்கு எட்டியது. அந்தப் பெண் அப்துல்லாஹ் பின் மஸ்ஊத் (ரலி) அவர்களிடம் வந்து, \"இப்படிப்பட்ட பெண்களை நீங்கள் சபித்ததாக எனக்குச் செய்தி கிடைத்துள்ளதே\" என்றார். அதற்கு அப்துல்லாஹ் பின் மஸ்ஊத் (ரலி) அவர்கள், \"அல்லாஹ்வின் தூதர் (ஸல்) அவர்கள் யாரைச் சபித்தார்களோ அவர்களையும், அல்லாஹ்வின் வேதத்தில் சபிக்கப்பட்டு உள்ளவர்களையும் நான் ஏன் சபிக்கக் கூடாது?\" என்று கேட்டார்கள்.\nஅதற்கு அந்தப் பெண், \"(குர்ஆன் பிரதியில்) இரு அட்டைகளுக்கிடையிலுள்ள அனைத்தையும் நான் ஓதியுள்ளேன். நீங்கள் குறிப்பட்டதை நான் அதில் காணவில்லையே!\" என்று கேட்டார். அதற்கு அவர்கள், \"நீ குர்ஆனை(ச் சரியாக) ஓதியிருந்தால் அதில் நான் கூறியதைக் கண்டிருப்பாய். \" தூதர் உங்களுக்குக் கொடுத்ததை எடுத்துக் கொள்ளுங்கள். எதை விட்டும் உங்களைத் தடுத்தாரோ அதிலிருந்து விலகிக் கொள்ளுங்கள்!\" எனும் (59:7) வசனத்தை நீ ஓதவில்லையா?\" என்று கேட்டார்கள். அந்தப் பெண், \"ஆம் (ஓதினேன்)\" என்று பதிலளித்தார். அப்துல்லாஹ் (ரலி) அவர்கள், \"நபி (ஸல்) அவர்கள் (மேலே குறிப்பட்ட) இவற்றைச் செய்ய வேண்டாமெனத் தடுத்துள்ளார்கள்\" என்று சொன்னார்கள். அந்தப் பெண்மணி, \"உங்கள் துணைவியார் இதைச் செய்வதாகக் கருதுகிறேன்\" என்று கூறினார். அப்துல்லாஹ் (ரலி) அவர்கள், \"சரி, நீ சென்று, (என் மனைவியைப்) பார்!\" என்று கூறினார்கள். ஆகவே அந்தப் பெண் சென்று பார்த்தார். தம் எண்ணப்படி எதையும் அவர் காணவில்லை. அப்போது அப்துல்லாஹ் பின் மஸ்ஊத் (ரலி) அவர்கள், \"என் மனைவி (மட்டும்) அப்படிச் செய்பவளாக இருந்தால்,  அவளுடன் நான் சேர்ந்து வாழ மாட்டேன்\" என்று கூறினார்கள்.\n\nஅறிவிப்பவர்: அல்கமா, நூல்கள்: புகாரி (4886), முஸ்லிம் (3966)\n\nநபி (ஸல்) அவர்கள் கூறினார்கள்:\nநான் எதை (செய்யுங்கள் என்றோ, செய்ய வேண்டாமென்றோ ஒன்றும் கூறாமல்) உங்களு(டைய முடிவு)க்கு விட்டுவிட்டேனோ அதை(ப் பற்றி எதுவும் கேட்காமல்) நீங்களும் விட்டுவிடுங்கள். உங்களுக்கு முன் வாழ்ந்தவர்களை அழித்ததெல்லாம் அவர்கள் தங்கள் இறைத் தூதர்களிடம் (அதிகமாகக்) கேள்வி கேட்டதும் அவர்களுடன் கருத்து வேறுபாடு கொண்டதும்தான். ஒன்றைச் செய்ய வேண்டாமென உங்களுக்கு நான் தடை விதித்தால் அதிலிருந்து விலகிக் கொள்ளுங்கள். ஒன்றைச் செய்யுமாறு உங்களுக்கு நான் ஆணையிட்டால் அதை உங்களால் முடிந்தளவிற்குச் செய்யுங்கள்.\n\nஅறிவிப்பவர்: அபூஹுரைரா (ரலி), நூல்கள்: புகாரி (7288), முஸ்லிம் (2599)"},
{"index": "549", "header": "அன்சாரிகள், முஹாஜிர்களின் சிறப்புகள்", "content": "(அச்செல்வம்) தமது வீடுகளையும், உடைமைகளையும் விட்டு வெளியேற்றப்பட்டு ஹிஜ்ரத் செய்து வந்த ஏழைகளுக்கும் உரியதாகும். அவர்கள் அல்லாஹ்வின் அருளையும், பொருத்தத்தையும் தேடுகின்றனர். அல்லாஹ்வுக்கும், அவனது தூதருக்கும் உதவிபுரிகின்றனர். அவர்கள்தான் உண்மையாளர்கள். அவர்களுக்கு முன்பே இறைநம்பிக்கையுடன், இவ்வூரில் (மதீனாவில்) வசிப்பவர்கள் தம்மிடம் ஹிஜ்ரத் செய்து வருவோரை நேசிக்கின்றனர். அவர்களுக்குக் கொடுக்கப்படுவது பற்றித் தமது உள்ளங்களில் சிறிதும் பொறாமை கொள்ள மாட்டார்கள். அவர்கள் தமக்குத் தேவையிருந்த போதும் தம்மைவிட (ஹிஜ்ரத் செய்து வந்தவர்களுக்கு) முன்னுரிமை கொடுக்கின்றனர். தம்மிடமுள்ள கஞ்சத்தனத்தை விட்டும் யார் பாதுகாக்கப்படுகிறார்களோ அவர்களே வெற்றியாளர்கள்.  (59:8,9)\nநபி (ஸல்) அவர்கள், அபூபக்ர் (ரலி), உமர் (ரலி) ஆகியோர் முஹாஜிர் ஆவார்கள். ஏனெனில் அவர்கள் இணைவைப்பவர்களை வெறுத்தார்கள். அன்சாரிகளும் முஹாஜிர் ஆவார்கள். ஏனெனில் மதீனா இணைப்பு ஊராக இருந்தது. அப்போது அவர்கள் அகபா இரவில் நபி (ஸல்) அவர்களிடம் வந்தார்கள்.\n\nஅறிவிப்பவர்: இப்னு அப்பாஸ் (ரலி),\nநூல்கள்: நஸாயீ (4096), தப்ரானீ - அவ்ஸத் (1691)\nநான் உமர் பின் அல்கத்தாப் (ரலி) அவர்களை (மரணவேளையில்) பார்த்தேன். அவர்கள் தம் மகனை நோக்கி, \"அப்துல்லாஹ்வே! இறைநம்மபக்கையாளர்களின் தாயார் ஆயிஷா (ரலி) அவர்களிடம் போய், உமர் சலாம் கூறியதாகச் சொல்லிவிட்டு, \"என் தோழர்களான நபி (ஸல்), அபூபக்ர் (ரலி) ஆகிய இருவருடன் நானும் அடக்கம் செய்யப்பட வேண்டும் என்பதற்கு அவர்களிடம் அனுமதி கேள்!\" எனக் கூறினார்கள். அவ்வாறே கேட்கப்பட்டதும், ஆயிஷா (ரலி) அவர்கள், \"நான் அந்த இடத்தை எனக்கென நாடியிருந்தேன். இருந்தாலும் இன்று நான் அவருக்காக அதை விட்டுக் கொடுக்கின்றேன்\" என்றார்கள். அப்துல்லாஹ் பின் உமர் (ரலி) அவர்கள் திரும்பி வந்தபோது உமர் (ரலி) அவர்கள்  \"என்ன பதில் கிடைத்தது?\" எனக் கேட்டார்கள். அப்துல்லாஹ் பின் உமர் (ரலி) அவர்கள், \"இறைநம்பிக்கையாளர்களின் தலைவரே! உங்களுக்கு ஆயிஷா (ரலி) அவர்கள் அனுமதியளித்து விட்டார்கள்\" எனக் கூறினார்கள்.\nஉடனே உமர் (ரலி) அவர்கள், \"நான் உறங்கவிருக்கும் அந்த இடத்தைத் தவிர வேறெதுவும் எனக்கு மிக முக்கியமானதாக இல்லை. நான் (எனது உயிர்) கைப்பற்றப் பட்டவுடன் என்னைச் சுமந்து சென்று ஆயிஷா (ரலி) அவர்களிடம் (மீண்டும்) எனது சலாமைக் கூறி, \"உமர் அனுமதி கேட்கிறார்\" எனக் கூறுங்கள். எனக்கு அனுமதியளித்தால் என்னை அங்கு அடக்கம் செய்யுங்கள்; இல்லையெனில் என்னை முஸ்லிம்களின் பொது மையவாடியில் அடக்கி விடுங்கள். நபி (ஸல்) தாம் அவர்கள் இறக்கும்வரை எவரெவர் விஷயத்தில் திருப்தி கொண்டிருந்தார்களோ அவர்களைத் தவிர வேறு யாரும் ஆட்சிப் பொறுப்பிற்குத் தகுதியுடையவர்களாக எனக்குத தெரியவில்லை. எனவே எனக்குப் பிறகு இவர்களில் யாரை கலீஃபாவாகத் தேர்ந்தெடுக்கின்றீர்களோ அவர்தாம்  கலீஃபா! அவர் சொல்வதைக் கேட்டு அவருக்குக் கட்டுப்படுங்கள்\" எனக் கூறிவிட்டு, உஸ்மான் பின் அஃப்பான் (ரலி), அலீ (ரலி), தல்ஹா (ரலி), ஸுபைர் (ரலி), அப்துர் ரஹ்மான் பின் அவ்ஃப் (ரலி), சஅத் பின் அபீ வக்காஸ் (ரலி) ஆகியோரின் பெயர்களைக் குறிப்பிட்டார்கள.\nஅப்போது அன்சாரிகளில் ஓர் இளைஞர் வந்து \"இறைநம்பிக்கையாளர்களின் தலைவரே! அல்லாஹ்வின் நற்செய்தியை ஏற்றுக் கொள்ளுங்கள்! உங்களுக்கு இஸ்லாத்தில் இருந்த அந்தஸ்து என்ன என்பதைத் தாங்கள் அறிவீர்கள். பிறகு நீங்கள் தலைவராகி நீதி, நேர்மையை நிலைநாட்டினீர்கள். இதற்கெல்லாம் மேலாக ஷஹாத் -- வீரமரணமும் கிடைத்திருக்கிறது\" என்றார். உமர் (ரலி) அவர்கள், \"எனது சகோதரரின் மகனே! எனது விருப்பமெல்லாம் இந்த ஆட்சிப்பொறுப்பு எனக்கு நன்மையைத் தேடித் தராவிட்டாலும் எனக்குத் தீமையை தந்துவிடாமலிருந்தால் அதுவே போதும் என்பதே! எனக்குப் பின்னால் தலைவராக வருபவருக்கு நான் கூறிக் கொள்வது யாதெனில் அவர், துவக்கத்தில் ஹிஜ்ரத் செய்த முஹாஜிர்கள் விஷயத்தில் நல்லபடி நடந்து கொள்ள வேண்டும்; அவர்களது உரிமைகளை அறிந்து அவர்களின் கண்ணியத்தையும் கௌரவத்தையும் பேணிக் காக்க வேண்டும். அதுபோலவே அன்சாரிகளிடமும் நல்லவிதமாக நடந்து கொள்ள வேண்டும். அவர்கள் (மதீனாவில்) இருப்பிடத்தையும் ஈமானையும் தக்க வைத்துக் கொண்டவர்கள். அவர்களில் நல்லவர்களின் நற்செயலை ஏற்று மதிப்பளித்து தவறிழைக்கக் கூடியவர்களை மன்னித்துவிட வேண்டும். மேலும் அல்லாஹ்வின், அவனது தூதர் (ஸல்) அவர்களின் பொறுப்பில் உள்ள (முஸ்லிமல்லாத)வர்களின் ஒப்பந்தத்தை முழுமையாக நிறைவேற்ற வேண்டும். அவர்களைப் பாதுகாக்கப் போர் புரிய வேண்டும். மேலும் அவர்களது சக்திக்குமேல் அவர்களைச் சிரமப்படுத்தக் கூடாது\" என்று கூறினார்கள்.\n\nஅறிவிப்பவர்: அம்ர் பின் மைமூன், நூல்கள்: புகாரி (1392), நஸாயீ- குப்ரா(11517)"},
{"index": "550", "header": "முஹாஜிர்களுக்கு முன்னுரிமை வழங்கிய அன்சாரிகள்", "content": "ஒரு மனிதர் நபி (ஸல்) அவர்களிடம் (விருந்தாளியாக) வந்தார். நபி (ஸல்) அவர்கள் (அவருக்கு உணவளிப்பதற்காகத்) தம் மனைவிமார்களிடம் சொல்லியனுப்பினார்கள். அப்போது அவர்கள், \"எங்களிடம் தண்ணீரைத் தவிர வேறெதுவும் இல்லை\" என்று பதிலளித்தார்கள். ஆகவே, அல்லாஹ்வின் தூதர் (ஸல்) அவர்கள் (தம் தோழர்களை நோக்கி), \"இவரை (தம்முடன் உணவில்) சேர்த்துக் கொள்பவர் யார்?\"... அல்லது \"இவருக்கு விருந்தளிப்பவர் யார்?\"... என்று கேட்டார்கள். அப்போது அன்சாரிகளில் ஒருவர், \"நான் (விருந்தளிக்கிறேன்)\" என்று சொல்லி அவரை அழைத்துக் கொண்டு தம் மனைவியிடம் சென்றார். (மனைவியிடம்) \"அல்லாஹ்வின் தூதர் (ஸல்) அவர்களுடைய விருந்தாளியைக் கண்ணியப்படுத்து\" என்று சொன்னார். அதற்கு அவருடைய மனைவி, \"நம்மிடம் நம் குழந்தைகளின் உணவைத் தவிர வேறெதுவுமில்லை\" என்று சொன்னார். அதற்கு அந்த அன்சாரித் தோழர், \"உன் (குடும்பத்திற்கான) உணவைத் தயாராக எடுத்து வைத்து விட்டு விளக்கை ஏற்றி(விடுவதைப் போல் பாவனை செய்து அணைத்து)விடு. உன் குழந்தைகள் உணவு உண்ண விரும்பினால் அவர்களைத் தூங்கச் செய்து விடு\" என்று சொன்னார். அவ்வாறே அவருடைய மனைவியும் உணவைத் தயாராக எடுத்து வைத்து, விளக்கை ஏற்றி விட்டுத் தம் குழந்தைகளைத் தூங்கச் செய்து விட்டார். பிறகு விளக்கை சரி செய்வது போல் நின்று (பாவனை செய்து கொண்டே) விளக்கை அணைத்து விட்டார். பிறகு அவரும் அவரின் மனைவியும் உண்பது போல் (விருந்தாளியான) அந்த மனிதருக்கு (பாவனை) காட்டலானார்கள். பிறகு இருவரும் (உணவு உண்ணாமல்) வயிறு ஒட்டியவர்களாக இரவைக் கழித்தனர். காலையானதும் அந்த அன்சாரி அல்லாஹ்வின் தூதர் (ஸல்) அவர்களிடம் சென்றார். நபி (ஸல்) அவர்கள், \"நீங்கள் இருவரும் செய்ததைக் கண்டு அல்லாஹ் இன்றிரவு (மகிழ்ச்சியால்) சிரித்துக் கொண்டான் ...அல்லது வியப்படைந்தான்\" என்று சொன்னார்கள். அப்போது அல்லாஹ், \"அவர்கள் தமக்குத் தேவையிருந்த போதும் தம்மை விட (முஹாஜிர்களுக்கு) முன்னுரிமை கொடுக்கின்றனர். தம்மிடமுள்ள கஞ்சத்தனத்தை விட்டும் யார் பாதுகாக்கப்படுகிறார்களோ அவர்களே வெற்றியாளர்கள்\" என்னும் (59:9) வசனத்தை அருளினான்.\n\nஅறிவிப்பவர்: அபூஹுரைரா (ரலி), நூல்கள்: புகாரி (3798), முஸ்லிம் (4175)\n\nநபி (ஸல்) அவர்கள் பஹ்ரைனுடைய தரிசு நிலங்களை (அன்சாரிகளுக்கு) வருவாய் மானியமாகத் தர விரும்பினார்கள். அதற்கு அன்சாரிகள், \"(அல்லாஹ்வின் தூதரே!) நீங்கள் எங்களுக்கு வருவாய் மானியம் வழங்குவதைப் போன்றே எங்கள் முஹாஜிர் சகோதரர்களுக்கும் வருவாய் மானியம் வழங்காதவரை (நாங்கள் அவற்றை ஏற்றுக் கொள்ள மாட்டோம்)\" என்று கூறினார். அதற்கு நபி (ஸல்) அவர்கள், \"(அன்சாரிகளே!) எனக்குப் பின் (சிறிது காலத்திற்குள்ளாகவே ஆட்சியதிகாரத்தில்) உங்களைவிடப் பிறருக்கு முன்னுரிமை தரப்படுவதை நீங்கள் பார்ப்பீர்கள். ஆகவே, என்னை (மறுமையில்) நீங்கள் சந்திக்கும் (காலம்) வரை பொறுமையைக் கடைப்பிடியுங்கள்\" என்று சொன்னார்கள்.\n\nஅறிவிப்பவர்: அனஸ் (ரலி), நூல்கள்: புகாரி (2376), அஹ்மத் (11642)\n\n(மதீனாவாசிகளான)  அன்சாரித் தோழர்கள், நபி (ஸல்) அவர்களிடம், \"எங்களுக்கும் (மக்கா நகரிலிருந்து வந்த) எங்கள் (முஹாஜிர்) சகோதரர்களுக்குமிடையே எங்கள் பேரீச்ச மரங்களைப் பங்கிட்டு விடுங்கள்\" என்றனர்.  அதற்கு அண்ணலார், \"வேண்டாம்\" என்று கூறிவிட்டார்கள். இதனைக் கேட்ட அன்சாரித் தோழர்கள், முஹாஜிர் சகோதரர்களை நோக்கி, \"அப்படியென்றால், எங்கள் தோட்டத்தை எங்களுக்குப் பதிலாக நீங்கள் பராமரித்து வாருங்கள். நாங்கள் உங்களுடன் அதன் வருமானத்தில் பங்கு பெற்றுக் கொள்கின்றோம்\" என்று கூறினர். அதற்கு முஹாஜிர்கள், \"செவியேற்றோம்; கீழ்ப்படிந்தோம் (அவ்வாறே செய்கிறோம்)\" என்று கூறினார்கள்.\n\nஅறிவிப்பவர்: அபூஹுரைரா (ரலி), நூல்: புகாரி (2325)"},
{"index": "551", "header": "கஞ்சத்தனம் கெட்ட பண்பாகும்", "content": "தம்மிடமுள்ள கஞ்சத்தனத்தை விட்டும் யார் பாதுகாக்கப்படுகிறார்களோ அவர்களே வெற்றியாளர்கள். (59:9)\n\"அநியாயம் செய்வதைவிட்டும் உங்களை எச்சரிக்கிறேன். அநியாயம் மறுமைநாளில் பெரும் இருள்களாக அமையும். அறுவெறுப்பாகப் பேசுவதை எச்சரிக்கிறேன். அல்லாஹ் இயற்கையாகவோ செயற்கையாகவோ அறுவெறுப்பாகப் பேசுவதை விரும்புவதில்லை. கஞ்சத்தனத்தை விட்டும் உங்களை எச்சரிக்கிறேன். அது முந்திய சமுதயாயத்தை(த் தவறான வழிகளுக்கு) அழைத்தது. அவர்கள் தடை செய்யப்பட்டதை ஆகுமானதாகிக் கொண்டார்கள். இரத்தத்தை ஓட்டினார்கள். உறவுகளைத் துண்டித்தார்கள்\" என்று நபி (ஸல்) அவர்கள் கூறினார்கள்.\n\nஅறிவிப்பவர்: அபூஹுரைரா (ரலி),\nநூல்கள்: அஹ்மத் (9202), இப்னுஹிப்பான் (5176)\n'(இறைவா!) நான் உன்னிடம் கஞ்சத்தனத்திலிருந்தும், சோம்பலிலிருந்தும், தள்ளாமையிலிருந்தும், மண்ணறையின் (கப்ரின்) வேதனையிலிருந்தும், தஜ்ஜாலின் குழப்பத்திலிருந்தும், வாழ்வு மற்றும் மரணவேளையின் சோதனையிலிருந்தும் பாதுகாப்புக் கோருகிறேன்' என்று இறைத் தூதர் (ஸல்) அவர்கள் பிரார்த்தனை புரிந்து வந்தார்கள்.\n\nஅறிவிப்பவர்: அனஸ் (ரலி), நூல்கள்: புகாரி (4707), முஸ்லிம் (5245)"},
{"index": "552", "header": "மறுமைக்காக இவ்வுலகிலேயே நல்லறங்களைச் செய்தல்", "content": "நாங்கள் முற்பகல் நேரத்தில் அல்லாஹ்வின் தூதர் (ஸல்) அவர்களிடம் இருந்தோம். அப்போது செருப்பணியாத, (அரை) நிர்வாணிகளான, வட்டமாய் கிழிந்த 'கம்பளி ஆடை' அல்லது 'நீளங்கி' அணிந்த ஒரு கூட்டத்தார் தம் (கழுத்துகளில்) வாட்களைத் தொங்க விட்டவர்களாக அல்லாஹ்வின் தூதர் (ஸல்) அவர்களிடம் வந்தார்கள். அவர்களில் பெரும்பாலானோர் 'முளர்' குலத்தைச் சேர்ந்தவர்களாக இருந்தனர். இல்லை; அவர்களில் அனைவருமே 'முளர்' குலத்தைச் சேர்ந்தவர்கள்தாம். அவர்களின் ஏழ்மை நிலையைக் கண்ட அல்லாஹ்வின் தூதர் (ஸல்) அவர்களின் முகம் நிறமாறிவிட்டது. உடனே அல்லாஹ்வின் தூதர் (ஸல்) அவர்கள் (ஒருவிதத் தவிப்பு நிலையுடன்) வீட்டுக்குள் சென்றுவிட்டு வெளியே வந்து, பிலால் (ரலி) அவர்களிடம் உத்தரவிட, பிலால் (ரலி) அவர்கள் தொழுகை அறிவிப்புச் செய்து இகாமத்தும் கூறினார்கள். அல்லாஹ்வின் தூதர் (ஸல்) அவர்கள் தொழுதுவிட்டு, மக்களுக்கு உரை நிகழ்த்தினார்கள். அப்போது \"மனிதர்களே! உங்கள் இறைவனை அஞ்சிக் கொள்ளுங்கள்! அவனே ஒரேயொரு மனிதரிலிருந்து உங்களைப் படைத்தான்\" எனும் (4:1) இறைவசனத்தை முழுமையாக ஓதிக்காட்டினார்கள். மேலும், 'அல்ஹஷ்ர்' அத்தியாயத்திலுள்ள \"இறைநம்பிக்கை கொண்டோரே! அல்லாஹ்வை அஞ்சிக் கொள்ளுங்கள்! ஒவ்வொருவரும் நாளை(ய மறுமை)க்காகத் தாம் எதை முற்படுத்தியுள்ளோம் என்பதை (எண்ணி)ப் பார்க்கட்டும். அல்லாஹ்வை அஞ்சிக் கொள்ளுங்கள்! நீங்கள் செய்வதை அல்லாஹ் நன்கறிந்தவன்\" எனும் (59:18) வசனத்தையும் ஓதிக் காட்டி (முளர் கூட்டத்தாருக்கு தர்மம் செய்யுமாறு கூறி)னார்கள். அப்போது \"(உங்களில்) ஒருவர் தமது பொற்காசு, வெள்ளிக்காசு, துணி, ஒரு 'ஸாஉ' கோதுமை, ஒரு 'ஸாஉ' பேரீச்சம் பழம் ஆகியவற்றைத் தர்மம் செய்யட்டும்\" என்று கூறி, \"பேரீச்சம் பழத்தின் ஒரு துண்டையேனும் தர்மம் செய்யட்டும்\" என்று வலியுறுத்தினார்கள்.\nஉடனே (நபித் தோழர்களில்) ஒவ்வொருவரும் தம்மிடமிருந்த பொற்காசுகளிலிருந்தும் வெள்ளிக் காசுகளிலிருந்தும் ஆடைகளிலிருந்தும் ஒரு 'ஸாஉ' கோதுமையிலிருந்தும் ஒரு 'ஸாஉ' பேரீச்சம் பழத்திலிருந்தும் தர்மம் செய்தார்கள். அப்போது அன்சாரிகளில் ஒருவர் ஒரு பை (நிறைய பொருட்களைக்) கொண்டுவந்தார். அதைத் தூக்க முடியாமல் அவரது கை திணறியது; ஏன் தூக்கவே முடியவில்லை. பின்னர் தொடர்ந்து மக்கள் (தங்களின் தர்மப் பொருட்களுடன்) வந்து கொண்டிருந்தனர். இறுதியில் உணவுப் பொருட்களாலும் ஆடைகளாலும் இரு குவியல்கள் சேர்ந்து விட்டதைக் கண்டேன். அப்போது அல்லாஹ்வின் தூதர் (ஸல்) அவர்களின் முகம் பொன்னைப் போன்று மின்னிக் கொண்டிருப்பதையும் கண்டேன். அல்லாஹ்வின் தூதர் (ஸல்) அவர்கள், \"யார் இஸ்லாத்தில் ஓர் அழகிய நடைமுறையை உருவாக்குகிறாரோ அவருக்கு அதற்குரிய நன்மையும் அவருக்குப் பின் அதன்படி செயல்படுபவர்களின் நன்மையும் உண்டு; அதற்காக அவர்களின் நன்மையில் எதுவும் குறைந்துவிடாது. அவ்வாறே, யார் இஸ்லாத்தில் ஒரு தீய நடைமுறையை உருவாக்குகிறாரோ அவருக்கு அதன் பாவமும் அவருக்குப் பின் அதன்படி செயல்படுபவர்களின் பாவமும் -அ(தன்படி செயல்பட்ட)வர்களின் பாவத்திலிருந்து எதுவும் குறையாமல்- உண்டு\" என்று கூறினார்கள்.\n\nஅறிவிப்பவர்: அனஸ் (ரலி),\nநூல்கள்: முஸ்லிம் (1848), நஸாயீ (2507), அஹ்மத்(18381)"},
{"index": "553", "header": "அல்லாஹ்வின் பெயர்கள் தொடர்ச்சியாக இடம்பெற்றுள்ள வசனங்கள்", "content": "அவன்தான் அல்லாஹ்! அவனைத் தவிர வேறுஎந்தக் கடவுளுமில்லை. அவன் மறைவானவற்றையும், வெளிப்படையானவற்றையும் அறிந்தவன். அவன் அளவிலா அருளாளன்; நிகரிலா அன்புடையோன். அவன்தான் அல்லாஹ்! அவனைத் தவிர வேறுஎந்தக் கடவுளுமில்லை. (அவனே) அரசன், தூய்மையானவன், அமைதியளிப்பவன், அடைக்கலமளிப்பவன், கண்காணிப்பவன், மிகைத்தவன், அடக்கியாள்பவன், பெருமைக்குரியவன். அவர்கள் இணைவைப்பதை விட்டும் அல்லாஹ் தூயவன். அவன்தான் அல்லாஹ்! (அவன்) படைப்பாளன்; தோற்றுவிப்பவன்; உருவம் கொடுப்பவன். அவனுக்கு அழகிய பெயர்கள் உள்ளன. வானங்களிலும், பூமியிலும் உள்ளவை அவனையே போற்றுகின்றன. அவன் மிகைத்தவன்; நுண்ணறிவாளன்.           (59:22-24)\nஅல்லாஹ்வின் தூதர் (ஸல்) அவர்கள் கூறினார்கள்:\nஅல்லாஹ்வுக்கு நூற்றில் ஒன்று போக தொண்ணூற்றொன்பது பெயர்கள் உள்ளன. அவற்றை அறிந்து (அதன்மீது நம்பிக்கை வைத்து அதை நினைவில்) கொள்பவர் சொர்க்கத்தில் நுழைவார்.\n\nஅறிவிப்பவர்: அபூஹுரைரா (ரலி), நூல்கள்: புகாரி (2736), முஸ்லிம் (5198)"},
{"index": "554", "header": "நபித்தோழரின் செயலும், அல்லாஹ்வின் அறிவுரையும்", "content": "இறைநம்பிக்கை கொண்டோரே! எனது பாதையில் போரிடுவதற்காகவும், எனது பொருத்தத்தை நாடியும் நீங்கள் புறப்பட்டீர்களாயின் எனது எதிரிகளையும், உங்களது எதிரிகளையும் உற்ற நண்பர்களாக்கிக் கொள்ளாதீர்கள்! நீங்களோ அன்பின் காரணமாக அவர்களிடம் (இரகசியத்தைக்) கொண்டு சேர்க்கிறீர்கள். அவர்கள் உங்களிடம் வந்த உண்மையை மறுத்து விட்டனர். உங்கள் இறைவனாகிய அல்லாஹ்வை நீங்கள் நம்பியதற்காக இத்தூதரையும், உங்களையும் வெளியேற்றுகின்றனர். ஆனால் நீங்களோ அவர்களிடம் இரகசியமாக அன்பு செலுத்துகிறீர்கள். நீங்கள் மறைப்பதையும், பகிரங்கப்படுத்துவதையும் நான் அறிகிறேன். உங்களில் இதைச் செய்பவர் நேரான வழியை விட்டு விலகி விட்டார். (60:1)\nஅல்லாஹ்வின்  தூதர்  (ஸல்) அவர்கள் என்னையும்  ஸுபைர் அவர்களையும் மிக்தாத்  அவர்களையும், \"நீங்கள் 'ரவ்ளத்து காக்' என்னுமிடம்வரை செல்லுங்கள். ஏனெனில்,   அங்கு ஒட்டகச் சிவிகையில் ஒரு பெண்  இருக்கிறாள்.  அவளிடம் ஒரு கடிதம் இருக்கும். அதை அவளிடமிருந்து எடுத்துக் கொள்ளுங்கள்\" என்று கூறி அனுப்பினார்கள். (அவ்வாறே) நாங்கள் சென்றோம். எங்களைச் சுமந்துகொண்டு எங்கள் குதிரைகள் விரைந்தோடின. இறுதியில், நாங்கள் 'ரவ்ளா' எனும் அந்த இடத்தை அடைந்தோம். அங்கு ஒரு (சிவிகைப்) பெண்ணைக் கண்டோம். நாங்கள் (அவளிடம்),  \"கடிதத்தை வெளியே எடு\" என்று  கூறினோம். அவள், \"என்னிடம் கடிதம் எதுவுமில்லை\" என்று கூறினாள். நாங்கள், \"ஒன்று நீயாகக் கடிதத்தை எடுத்து (கொடுத்து)  விடு; இல்லையேல்  (உன்) ஆடையை நாங்கள் கழற்றி (சோதனையிட்டு) விடுவோம்\" என்று  சொன்னோம். உடனே, அவள் (இடுப்பு வரை நீண்டிருந்த) தனது சடையின் பின்னல்களுக்கிடையேயிருந்து கடிதத்தை வெளியே  எடுத்தாள். நாங்கள் அதை அல்லாஹ்வின் தூதர் (ஸல்) அவர்களிடம் கொண்டு சென்றோம். அதில், ஹாத்திப் பின் அபீ பல்தஆ அவர்கள் மக்காவாசிகளான இணைவைப் போரிடையேயுள்ள பிரமுகர்கள் சிலருக்கு அல்லாஹ்வின் தூதர் (ஸல்) அவர்களின் (ரகசியத்) திட்டங்கள் சிலவற்றை (முன்கூட்டியே) தெரிவித்திருந்ததைக் கண்டோம்.\nஉடனே, அல்லாஹ்வின் தூதர் (ஸல்) அவர்கள், \"ஹாத்திபே! என்ன இது?\" என்று கேட்டார்கள். ஹாத்திப் (ரலி) அவர்கள், \"அல்லாஹ்வின் தூதரே! என் விஷயத்தில் அவசரப்பட்டு (நடவடிக்கை எடுத்து) விடாதீர்கள்.  நான் குறைஷிகளில் ஒருவனாக இருக்கவில்லை. அவர்களைச் சார்ந்து வாழ்ந்தவனாக இருந்து வந்தேன். தங்களுடன் இருக்கும் முஹாஜிர்களுக்கு அவர்களுடைய வீட்டாரையும் சொத்துகளையும் பாதுகாப்பதற்கு மக்கா நகரில் உறவினர்கள் பலர் இருக்கின்றார்கள். எனக்கு அவர்களிடையே அத்தகைய உறவினர்கள் (எவரும்) இல்லாததால்  மக்காவாசிகளுக்கு  ஏதேனும் உதவி செய்து, அதன் காரணத்தால் அவர்கள் என் உறவினர்களைக் காப்பாற்ற வேண்டுமென்று நான் விரும்பினேன். (அதனால்  அவர்கள் கேட்டுக் கொண்டபடி  இந்தத் தகவலைத் தெரிவித்தேன்.) நான் சத்திய மார்க்கத்தை நிராகரித்தோ, (இஸ்லாத்தைத் துறந்து) வேறு மதத்தைத் தழுவுவதற்காகவோ, இஸ்லாத்தைத் தழுவிய பின் இறைமறுப்பை விரும்பியோ இவ்விதம் செய்யவில்லை\" என்று கூறினார்கள். (இதைக் கேட்ட) அல்லாஹ்வின் தூதர் (ஸல்) அவர்கள், \"இவர் உங்களிடம் உண்மை பேசினார்\" என்று கூறினார்கள். உமர் (ரலி) அவர்கள், \"அல்லாஹ்வின் தூதரே!  இந்த நயவஞ்சகனின்  கழுத்தை வெட்டிவிட என்னை அனுமதியுங்கள்\" என்று கூறினார்கள்.  நபி (ஸல்)  அவர்கள், \"இவர் பத்ருப்  போரில் கலந்து கொண்டிருக்கிறார். மேலும்,  உமக்கென்ன  தெரியும்? ஒருவேளை அல்லாஹ் பத்ருப் போரில் கலந்து கொண்டவர்களைப் பார்த்து, \"நீங்கள் விரும்பியதைச் செய்து கொள்ளுங்கள். உங்களை நான் மன்னித்து விட்டேன்' என்று கூறி விட்டிருக்கலாம்\" என்று சொன்னார்கள்.\n\nஅறிவிப்பவர்: அலீ (ரலி), நூல்கள்: புகாரி (3007), முஸ்லிம் (4907)\n\nமுஸ்லிமின் (4907வது) அறிவிப்பில் பின்வரும் செய்தி கூடுதலாக இடம்பெற்றுள்ளது:\nஅப்போது அல்லாஹ், \"இறைநம்பிக்கை கொண்டோரே! எனது எதிரிகளையும், உங்களது எதிரிகளையும் உற்ற நண்பர்களாக்கிக் கொள்ளாதீர்கள்!\" எனும் (60:1) வசனத்தை அருளினான்."},
{"index": "555", "header": "இணைவைக்கும் பெற்றோர்களுடன் சேர்ந்து வாழ்தல்", "content": "நபி (ஸல்) அவர்களின் காலத்தில் என் தாயார் ஆசையுடன் என்னிடம் வந்தார். (அப்போது அவர் இணைவைப்பவராக இருந்தார்.) நான் நபி (ஸல்) அவர்களிடம் \"(என் தாயார் வந்துள்ளார்.) அவருடன் உறவைப் பேணிக் கொள்ளட்டுமா?\" என்று கேட்டேன். நபி (ஸல்) அவர்கள், \"ஆம்\" என்று கூறினார்கள். \"அஸ்மாவின் தாயார் தொடர்பாக, \"மார்க்க விஷயத்தில் உங்களை எதிர்த்துப் போரிடாமலும், உங்கள் வீடுகளிலிருந்து உங்களை வெளியேற்றாமலும் இருப்போருக்கு நீங்கள் நன்மை செய்வதையும், அவர்களிடம் நீதியாக நடப்பதையும் அல்லாஹ் உங்களுக்குத் தடை செய்யவில்லை. நீதியாக நடப்போரை அல்லாஹ் நேசிக்கிறான்\" எனும் (60:8) வசனத்தை அல்லாஹ் அருளினான்\" என (இதன் அறிவிப்பாளர்களில் ஒருவரான) சுஃப்யான் பின் உயைனா (ரஹ்) அவர்கள் கூறுகிறார்கள்.\n\nஅறிவிப்பவர்: அஸ்மா பின்த் அபீபக்ர் (ரலி), நூல்: புகாரி (5978)\n\nஎன்னிடம், என் தாயார் அல்லாஹ்வின் தூதருடைய காலத்தில் வந்திருந்தார்கள்.  அப்போது அவர்கள் இணைவைப்பவராக இருந்தார்கள்.  நான் அல்லாஹ்வின் தூதரிடம், \"என் தாயார் என்னிடம் ஆசையுடன் வந்துள்ளார்.  என் தாயிடம் அவரது உறவைப் பேணி நல்லமுறையில் நடந்து கொள்ளட்டுமா?\" என்று கூறி மார்க்கத் தீர்ப்பு கேட்டேன். நபி (ஸல்) அவர்கள், \"ஆம். நீ உன் தாயின் உறவைப் பேணி அவருடன் நல்ல முறையில் நடந்து கொள்\" என்று கூறினார்கள்.\n\nஅறிவிப்பவர்: அஸ்மா பின்த் அபீபக்ர்(ரலி), நூல்கள்: புகாரி(2620),முஸ்லிம்(1829)"},
{"index": "556", "header": "இறைநம்பிக்கை கொண்ட பெண்களின் ஹிஜ்ரத்தும், உடன்படிக்கையும்", "content": "சுஹைல் பின் அம்ரு (ரலி) அவர்கள் அந்த (ஹுதைபிய்யா உடன்படிக்கையின்) நாளில் ஒப்பந்தப் பத்திரம் எழுதியபோது அவர் நபி (ஸல்) அவர்களுக்கு விதித்த நிபந்தனைகளில், \"எங்களிலிருந்து (மக்காவாசிகளிலிருந்து) ஒருவர் உம்மிடம் வந்தால் - அவர் உமது மார்க்கத்திலிருப்பவராயினும் சரி - அவரைத் திருப்பியனுப்பி, எங்களுக்கும் அவருக்குமிடையே நீர் ஒரு தடையாக இராமல் எங்களிடம் (முழுமையாக) அவரை ஒப்படைத்துவிட வேண்டும்' என்பதும் ஒன்றாக இருந்தது. இதை முஸ்லிம்கள் வெறுத்தார்கள்; இதைக் கண்டு எரிச்சலடைந்தார்கள். ஆனால், இந்த நிபந்தனையை  ஏற்றாலன்றி (சமாதான ஒப்பந்தத்தை எழுத) முடியாது என்று சுஹைல் (தீர்மானமாக) மறுத்து விட்டார். நபி (ஸல்) அவர்கள் அதன்படியே ஒப்பந்தத்தை அவரிடம் எழுதி வாங்கினார்கள். ஆகவே, அன்றே அபூஜந்தல் (ரலி)  அவர்களை அவரது தந்தை சுஹைல் பின் அம்ரிடம் திருப்பியனுப்பி விட்டார்கள். அந்த (ஒப்பந்தத்தின்) கால கட்டத்தில் தம்மிடம் (அபயம் தேடி) ஆண்களில் எவர்  வந்தாலும் அவரைத் திருப்பியனுப்பாமல் நபி (ஸல்) அவர்கள் இருந்ததில்லை; அவர் முஸ்லிமாக இருந்தாலும் சரி. (அவரையும் மக்காவிற்குத் திருப்பியனுப்பி விடுவார்கள்.)\nமுஸ்லிம் பெண்கள் சிலர் ஹிஜ்ரத் செய்து (மதீனா) வந்தார்கள். அன்று (நிராகரிப்பாளர்களின் தலைவன்) உக்பா பின் அபீமுஐத்தின் மகள் உம்மு குல்தூம் (ரலி)  அவர்களும் நபி (ஸல்) அவர்களிடம் (அபயம் தேடி) வந்த பெண்களில் ஒருவராவார். அப்போது அவர்கள் வாலிபப் பெண்ணாக இருந்தார்கள். ஆகவே, அவரது வீட்டார் நபி (ஸல்) அவர்களிடம் அவரைத் தங்களிடம் திருப்பியனுப்பக் கோரினார்கள். ஆனால், நபி (ஸல்) அவர்கள் அப்பெண்ணை அவர்களிடம் திருப்பியனுப்பவில்லை. அவர்கள் விஷயத்தில் அல்லாஹ், \"இறைநம்பிக்கை கொண்ட பெண்கள் ஹிஜ்ரத் செய்து உங்களிடம் வந்தால் அவர்களைப் பரிசோதியுங்கள்! அவர்களின் இறைநம்பிக்கையை அல்லாஹ்வே மிக அறிந்தவன். அப்பெண்களை இறைநம்பிக்கை கொண்டவர்கள் என்று நீங்கள் அறிந்தால் அவர்களை இறைமறுப்பாளர்களிடம் திருப்பி அனுப்பி விடாதீர்கள். அப்பெண்கள், இறைமறுப்பாளர்களுக்கு அனுமதிக்கப்பட்டோர் அல்ல. அவர்களும் இப்பெண்களுக்கு அனுமதிக்கப்பட்டோர் அல்ல\" என்னும் (60:10) வசனத்தை அருளியிருந்ததே (அவர்களைத் திருப்பியனுப்பாததற்குக்) காரணமாகும்.\n\nஅறிவிப்பவர்: மிஸ்வர் பின் மக்ரமா (ரலி), நூல்: புகாரி (2711,2712)\n\nநபி (ஸல்) அவர்களின் துணைவியார் ஆயிஷா (ரலி) அவர்கள் கூறியதாவது:\n\"இறைநம்பிக்கை கொண்ட பெண்கள் ஹிஜ்ரத் செய்து உங்களிடம் வந்தால் அவர்களைப் பரிசோதியுங்கள்!...\" எனும் (60:10ஆவது) வசனம் முழுமையாக அருளப்பெற்ற காரணத்தினால் தம்மிடம் ஹிஜ்ரத் செய்துவரும் இறைநம்பிக்கை கொண்ட பெண்களை நபி (ஸல்) அவர்கள் சோதித்துவந்தார்கள். இறைநம்பிக்கை கொண்ட அப்பெண்களில் ('இணை வைக்க மாட்டோம்; திருட மாட்டோம்; விபச்சாரம் புரிய மாட்டோம்' என்று) இந்த நிபந்தனைகளுக்கு யார் ஒப்புதல் அளிக்கின்றாரோ அவர் சோதனை செய்யப்பட்டு விட்டார் என்று முடிவு செய்யப்பட்டது. இந்த உறுதிமொழியை அப்பெண்கள் வாய்மொழியாக ஒப்புக் கொண்டபோது அவர்களிடம் அல்லாஹ்வின் தூதர் (ஸல்) அவர்கள், \"உங்களிடம் உறுதிப் பிரமாணம் வாங்கி விட்டேன். நீங்கள் செல்லலாம்\" என்று கூறினார்கள்.  அல்லாஹ்வின்மீது ஆணையாக! (உறுதிப் பிரமாணம் வாங்கியபோது) அல்லாஹ்வின் தூதர் (ஸல்) அவர்களின் கை எந்தப் பெண்ணின் கையையும் ஒருபோதும் தொட்டதில்லை. வாய் மொழியாகவே அப்பெண்களிடம் உறுதிமொழி வாங்கினார்கள். அல்லாஹ் ஆணையிட்ட நிபந்தனை (வாசகங்களைத்) தவிர வேறெதையும் அப்பெண்களிடமிருந்து அல்லாஹ்வின் தூதர் (ஸல்) அவர்கள் (உறுதிமொழியாகப்) பெறவில்லை. அவர்களிடம் உறுதிமொழி வாங்கியதும் \"உங்களிடம் உறுதிப் பிரமாணம் பெற்றுக்கொண்டேன்' என்று வார்த்தையால் மட்டுமே கூறினார்கள். (பொதுவாக ஆண்களிடம் உறுதிமொழி வாங்கியபோது கரம் பற்றியதைப் போன்று பெண்களிடம் செய்யவில்லை.)\n\nஅறிவிப்பவர்: ஆயிஷா (ரலி), நூல்: புகாரி (5288), முஸ்லிம் (3801)\n\nஅல்லாஹ்வின் தூதர் (ஸல்) அவர்கள் அந்த (மக்காவிலிருந்து ஹிஜ்ரத் செய்து வந்த) பெண்களை (60:10-12) இறை வசனத்தின் கட்டளைப்படி சோதித்து வந்தார்கள். இந்த (இறைவசனத்திலுள்ள) நிபந்தனையை அப்பெண்களில் எவர் ஏற்றுக் கொள்கிறாரோ அவரிடம்,  \"நான் உன் உடன்படிக்கையை ஏற்றுக் கொண்டேன்\" என்று அல்லாஹ்வின் தூதர் (ஸல்) அவர்கள் கூறுவார்கள். இப்படி, அப்பெண்ணிடம் பேசத்தான் செய்வார்கள். அல்லாஹ்வின்மீது ஆணையாக! நபி (ஸல்) அவர்களுடைய கரம் உடன்படிக்கை வாங்கும் போது எந்தப் பெண்ணின் கையையும் தொட்டதில்லை. பெண்களிடம் அவர்கள் வாய்ச் சொல் வழியாகவே தவிர விசுவாசப் பிரமாணம் வாங்கியதில்லை.\n\nஅறிவிப்பவர்: ஆயிஷா (ரலி), நூல்கள்: புகாரி (2713), முஸ்லிம் (3801)\n\nநாங்கள் (மகளிர்) அல்லாஹ்வின் தூதர் (ஸல்) அவர்களிடம் உடன்படிக்கை செய்தோம். அப்போது நபி (ஸல்) அவர்கள், \"அவர்கள் அல்லாஹ்வுக்கு எதையும் இணைவைப்பதில்லை\" எனும் (60:12) இறை வசனத்தை எங்களுக்கு ஓதிக் காட்டினார்கள். மேலும், (இறந்தவர்களுக்காக) ஒப்பாரி வைத்து அழ வேண்டாமென எங்களைத் தடுத்தார்கள். அப்போது (நபிகளாரிடம் உடன்படிக்கை செய்வதற்காக, அவர்களை நோக்கி சமிக்கை செய்யும் வகையில் கையை நீட்டிய) ஒரு பெண்மணி தமது கையை பின்வாங்கிக் கொண்டார். மேலும், அவர் \"இன்னவள் (என்னுடன் சேர்ந்து என் உறவினர் ஒருவருக்காக ஒப்பாரி வைத்து) எனக்கு உதவி புரிந்தாள். பதிலுக்கு (அவளுடன் சேர்ந்து நான் ஒப்பாரி வைத்து) அவளுக்கு உதவ விரும்புகிறேன்\" என்று கூறினார். அவளுக்கு எந்தப் பதிலையும் நபி (ஸல்) அவர்கள் கூறவில்லை. அவள் சென்று (ஒப்பாரிவைத்து)விட்டுத் திரும்பி நபி (ஸல்) அவர்களிடம் வந்தாள். அப்போது, அவளிடமிருந்து நபி (ஸல்) அவர்கள் உடன்படிக்கையை ஏற்றார்கள்.\n\nஅறிவிப்பவர்: உம்மு அத்திய்யா (ரலி), நூல்கள்: புகாரி (4892), முஸ்லிம் (1702)\n\nநான் அல்லாஹ்வின் தூதர் (ஸல்) அவர்களுடனும் அபூபக்ர், உமர், உஸ்மான் (ரலி) ஆகியோருடனும் நோன்புப் பெருநாள் தொழுகையில் பங்கெடுத்துள்ளேன். அப்போது அவர்கள் அனைவரும் உரை (குத்பா) நிகழ்த்துவதற்கு முன் தொழுபவர்களாக இருந்தனர். அதன்பிறகே உரை நிகழ்த்துவார்கள். (உரை முடிந்த பின்) நபி (ஸல்) அவர்கள் (மேடையிலிருந்து) இறங்கி, மக்களைத் தமது கையால் அமரச் செய்ததை இன்றும் நான் காண்பது போல் உள்ளது. பிறகு ஆண்(களின் வரிசை)களைப் பிளந்துகொண்டு பிலால் (ரலி) அவர்களுடன் பெண்கள் பகுதிக்குச் சென்றார்கள்.\nஅப்போது \"நபியே! \"அல்லாஹ்வுக்கு எதையும் இணைவைப்பதில்லை; திருடுவதில்லை; விபச்சாரம் செய்வதில்லை; தமது பெண் குழந்தைகளைக் கொல்வதில்லை; தமது கைகால்களுக்கிடையில் இட்டுக்கட்டி எந்த அவதூறும் கூறுவதில்லை; நன்மையான செயல்களில் உமக்கு மாறு செய்வதில்லை\" என்று உம்மிடம் உடன்படிக்கை ஏற்படுத்துவதற்காக இறைநம்பிக்கை கொண்ட பெண்கள் உம்மிடம் வந்தால் அவர்களிடம் உடன்படிக்கையை உறுதிப்படுத்துவீராக! அவர்களுக்காக அல்லாஹ்விடம் பாவ மன்னிப்புக் கோருவீராக! அல்லாஹ்வே மன்னிப்புமிக்கவன்; நிகரிலான அன்பாளன்\" எனும் (60:12) இறைவசனம் முழுவதையும் ஓதி முடித்துவிட்டு, \"இந்த உறுதிமொழியில் நீங்கள் நிலையாக இருப்பீர்களா?\" என்று கேட்டார்கள்.\nஒரேயொரு  பெண்மணி மட்டும், \"ஆம் (நீடிப்போம்), அல்லாஹ்வின் தூதரே!\" என்றார். அவரைத்தவிர வேறெவரும் நபி (ஸல்) அவர்களுக்கு பதிலளிக்கவில்லை. -அந்தப் பெண் யாரென்று (இதன் அறிவிப்பாளர்களில் ஒருவரான) ஹஸன் பின் முஸ்லிம் (ரஹ்) அவர்களுக்குத் தெரியவில்லை- அப்பெண்களை நோக்கி நபி (ஸல்) அவர்கள், \"நீங்கள் தர்மம் செய்யுங்கள்!\" என்று சொன்னார்கள். பிலால் (ரலி) அவர்கள் தமது ஆடையை விரித்தார்கள். அப்போது மோதிரங்களையும் மெட்டிகளையும் அப்பெண்கள் பிலால் (ரலி) அவர்களின் ஆடையில் போடத் தொடங்கினர்.\n\nஅறிவிப்பவர்: இப்னு அப்பாஸ் (ரலி), நூல்கள்: புகாரி (4895), முஸ்லிம் (1604)\n\nஅல்லாஹ்வின் தூதர் (ஸல்) அவர்கள் தம்மைச் சுற்றிலும் தம் தோழர் களின் ஒரு குழுவினர் அமர்ந்திருக்க, \"அல்லாஹ்வுக்கு எதையும் (எவரையும்) இணையாக்க மாட்டீர்கள் என்றும், திருட மாட்டீர்கள் என்றும், விபச்சாரம் புரிய மாட்டீர்கள் என்றும், உங்கள் குழந்தைகளைக் கொல்ல மாட்டீர்கள் என்றும், நீங்களாக அவதூறு எதனையும் புனைந்து கூற மாட்டீர்கள் என்றும், எந்த நல்ல காரியத்திலும் (எனக்கு) மாறு செய்ய மாட்டீர்கள் என்றும் என்னிடம் உறுதிமொழி கொடுங்கள்! உங்களில் எவர் (இந்த உறுதிமொழியின் மீது) நிலைத்திருக்கிறாரோ அவருக்கரிய நற்பலனைத் தருவது அல்லாஹ்வின் பொறுப்பாகும். இவற்றில் (மேற்கூறப்பட்ட குற்றங்களில்) ஏதேனுமொன்றை ஒருவர் செய்து, அதற்காக அவர் இந்த உலகத்திலயே தண்டிக்கப்பட்டு விட்டால் அதுவே அவருக்குரிய பரிகாரமாகி விடும். இவற்றில் ஏதேனுமொன்றை ஒருவர் செய்து அல்லாஹ் அவரது குற்றத்தை (உலகவாழ்வில்) மறைத்துவிட்டால் அவர் அல்லாஹ்வின் பொறுப்பில் விடப்படுகிறார். அவன் நாடினால் அவரைத் தண்டிப்பான்; அவன் நாடினால் அவரை மன்னிப்பான்\" என்று கூறினார்கள். உடனே நாங்கள் அவற்றுக்காக நபி (ஸல்) அவர்களிடம் உறுதிமொழி அளித்தோம்.\n\nஅறிவிப்பவர்: உபாதா பின் ஸாமித் (ரலி), நூல்கள்: புகாரி (18), முஸ்லிம் (3518)"},
{"index": "557", "header": "நிறைவேற்ற மனமில்லாத ஒன்றைச் செய்வேன் எனக் கூறக் கூடாது", "content": "நபித் தோழர்கள் சிலருடன் நாங்கள் அமர்ந்து சில விஷயங்களை பேசிக் கொண்டிருந்தோம். \"அல்லாஹ்வுக்கு மிகவும் விருப்பமான அமல்கள் எது என்று நாம் அறிந்தால் அதை செயல்படுத்துவோம்\" என்று சொன்னோம். அப்போது \"வானங்கள், பூமியில் உள்ளவை அல்லாஹ்வைப் போற்றுகின்றன. அவன் மிகைத்தவன்; நுண்ணறிவாளன். இறைநம்பிக்கை கொண்டோரே! நீங்கள் செய்யாததை ஏன் கூறுகிறீர்கள்? நீங்கள் செய்யாததைக் கூறுவது அல்லாஹ்விடம் மிகவும் வெறுப்பிற்குரியதாக உள்ளது\" என்ற (61:1-3) வசனங்களை அல்லாஹ் இறக்கினான். அந்த வசனங்களை நபி (ஸல்) அவர்கள் எங்களுக்கு ஓதிக் காட்டினார்கள்.\n\nஅறிவிப்பவர்: அப்துல்லாஹ் பின் ஸலாம் (ரலி), நூல்கள்: திர்மிதீ (3231), அஹ்மத் (22673), முஸ்னத் அபீ யஃலா (7497), பைஹகீ (18970), ஹாகிம் (2387)"},
{"index": "558", "header": "தன் சமுதாயத்தினரால் அதிகம் துன்பத்திற்குள்ளான மூஸா நபி", "content": "\"என் சமுதாயத்தினரே! நான் உங்களிடம் அனுப்பப்பட்டுள்ள அல்லாஹ்வின் தூதர் என்பதை நன்கறிந்து கொண்டே என்னை ஏன் துன்புறுத்துகிறீர்கள்?\" என்று மூஸா தமது சமுதாயத்தினரிடம் கூறியதை நினைவூட்டுவீராக! அவர்கள் நெறிதவறிச் சென்றபோது அல்லாஹ்வும் அவர்களின் உள்ளங்களை நெறிதவறச் செய்து விட்டான். பாவிகளின் கூட்டத்திற்கு அல்லாஹ் நேர்வழி காட்ட மாட்டான். (61:5)\nஹுனைன் போரின்போது நபி (ஸல்) அவர்கள் மக்கள் சிலருக்கு முன்னுரிமை வழங்கி அதிகமாகக் கொடுத்தார்கள். அக்ரஉ பின் ஹாபிஸ் (ரலி) அவர்களுக்கு நூறு ஒட்டகங்களைக் கொடுத்தார்கள். உயைனா (ரலி) அவர்களுக்கும் அதுபோன்றே கொடுத்தார்கள். (போரில் கிடைத்த பொருட்களைப்) பங்கிடும்போது பிரமுகர்களில் சிலருக்கு முன்னுரிமை வழங்கி அதிகமாகக் கொடுத்தார்கள். அப்போது ஒருவர், \"அல்லாஹ்வின்மீது ஆணையாக! இது நீதியுடன் நடந்து கொள்ளாத ஒரு பங்கீடாகும். இது அல்லாஹ்வின் திருப்தி நாடப்படாத ஒரு பங்கீடாகும்\" என்று கூறினார். நான், \"அல்லாஹ்வின்மீது ஆணையாக! நான் நபி (ஸல்) அவர்களுக்கு (இதைத்) தெரிவிப்பேன்\" என்று கூறினேன். பிறகு நபி (ஸல்) அவர்களிடம் சென்று அதைத் தெரிவித்தேன். அதற்கு நபி (ஸல்) அவர்கள், \"அல்லாஹ்வும் அவனுடைய தூதரும் நீதியுடன் நடந்து கொள்ளா விட்டால் வேறு யார்தான் நீதியுடன் நடந்து கொள்வார்கள்? அல்லாஹ்,  (இறைத் தூதர்) மூசா அவர்களுக்குக் கருணை புரிவானாக! அவர்கள் இதைவிட அதிகமாக மனவேதனைக்கு ஆளாக்கப்பட்டார்கள். ஆயினும் (அதைச்) சகித்துக் கொண்டார்கள்\" என்று கூறினார்கள்.\n\nஅறிவிப்பவர்: இப்னு மஸ்வூத் (ரலி), நூல்கள்: புகாரி (3150), முஸ்லிம் (1918)"},
{"index": "559", "header": "நபிகள் நாயகத்தின் ஐந்து பெயர்களில் ஒன்று \"அஹ்மத்\" என்பதாகும்", "content": "\"இஸ்ராயீலின் வழித்தோன்றல்களே! நான் உங்களிடம் அனுப்பப்பட்டுள்ள அல்லாஹ்வின் தூதர். எனக்கு முன்னுள்ள தவ்ராத்தை உண்மைப்படுத்துபவனாகவும், எனக்குப் பின் வரவிருக்கின்ற 'அஹ்மத்' எனும் பெயருள்ள தூதரைப் பற்றி நற்செய்தி கூறுபவனாகவும் இருக்கிறேன்\" என மர்யமின் மகன் ஈஸா கூறியதை நினைவூட்டுவீராக! (61:6)\nஅல்லாஹ்வின் தூதர் (ஸல்) அவர்கள் கூறினார்கள்:\nஎனக்கு ஐந்து பெயர்கள் உள்ளன. நான் முஹம்மது - புகழப்பட்டவர் ஆவேன். நான் அஹ்மத் - இறைவனை அதிகமாகப் புகழ்பவர் ஆவேன். நான் மாஹீ - அழிப்பவர் ஆவேன். என் மூலமாக அல்லாஹ் இறைமறுப்பை அழிக்கின்றான். நான் ஹாஷிர் - ஒன்று திரட்டுபவர் ஆவேன். மக்கள் எனக்குப் பின்னால் ஒன்று திரட்டப்படுவார்கள். நான் ஆகிப் (இறைத் தூதர்களில்) இறுதியானவர் ஆவேன்.\n\nஅறிவிப்பவர்: ஜுபைர் பின் முத்இம்(ரலி), நூல்கள்: புகாரி(3532), முஸ்லிம்(4696)"},
{"index": "560", "header": "எல்லா மார்க்கங்களைவிட இஸ்லாம் மேலோங்கும்", "content": "இணைவைப்பாளர்கள் வெறுத்த போதும், அவனே எல்லா மார்க்கங்களை விட இ(ம் மார்க்கத்)தை மேலோங்கச் செய்வதற்காக நேர்வழியுடனும், உண்மை மார்க்கத்துடனும் தனது தூதரை அனுப்பினான்.  (61:9)\n227வது குறிப்பைக் காண்க!"},
{"index": "561", "header": "ஜும்ஆ தொழுகையில் ஓதப்படும் அத்தியாயங்கள்", "content": "நபி (ஸல்) அவர்கள் வெள்ளிக்கிழமை ஃபஜ்ர் தொழுகையில் 'அலிஃப் லாம் மீம் தன்ஸீல்' (எனத் தொடங்கும்) 'அஸ்ஸஜ்தா' எனும் (32வது) அத்தியாயத்தையும் 'ஹல் அத்தா அலல் இன்சானி ஹீனும் மினத் தஹ்ர்' எனும் (76வது) அத்தியாயத்தையும் ஓதுவார்கள். மேலும், நபி (ஸல்) அவர்கள் ஜுமுஆத் தொழுகையில் 'அல்ஜுமுஆ' எனும் (62வது) அத்தியாயத்தையும் 'அல்முனாஃபிகூன்' எனும் (63வது) அத்தியாயத்தையும் ஓதுவார்கள்\n\nஅறிவிப்பவர்: இப்னு அப்பாஸ் (ரலி), நூல்: முஸ்லிம் (1454)"},
{"index": "562", "header": "இறுதி நாள்வரை வரக்கூடிய மக்களுக்கும் நபியவர்களே இறைத் தூதர்", "content": "நாங்கள் நபி (ஸல்) அவர்களுடன் அமர்ந்திருந்தோம். அப்போது அவர்களுக்கு 'அல்ஜுமுஆ' எனும் (62வது) அத்தியாயத்தில் \"இவர்களுடன் இதுவரை சேர்ந்திராத மற்றவர்களுக்காகவும் (இத்தூதரை அனுப்பினான்.)\" எனும் (3வது) வசனம் அருளப்பட்டது. அப்போது, \"அந்த (மற்ற) மக்கள் யார்? அல்லாஹ்வின் தூதரே!\" என்று நான் கேட்டேன். நான் மூன்று முறை கேட்டும் அவர்கள் (எனக்குப்) பதிலளிக்கவில்லை. எங்களிடையே சல்மான் அல் ஃபாரிசீ (ரலி) அவர்கள் இருந்தார்கள். நபி (ஸல்) அவர்கள் சல்மான்மீது தமது கரத்தை வைத்தார்கள். பிறகு, கிருத்திகா (ஸுரய்யா) நட்சத்திரக் குழுமத்தின் அருகில் இறைநம்பிக்கை இருந்தாலும் 'சில மனிதர்கள்' அல்லது 'இவர்களில் ஒருவர்' அதனை அடைந்தே தீருவார்\" என்று கூறினார்கள்.\n\nஅறிவிப்பவர்: அபூஹுரைரா (ரலி), நூல்கள்: புகாரி (4897), முஸ்லிம் (4977)"},
{"index": "563", "header": "மரணத்தை வெறுக்கும் யூதர்கள்", "content": "\"யூதர்களே! மற்ற மனிதர்களைவிட நீங்களே அல்லாஹ்வின் நேசத்திற்குரியவர்கள் என்று நீங்கள் நம்பினால், (அதில்) நீங்கள் உண்மையாளர்களாக இருந்தால் மரணத்தை விரும்புங்கள்!\" என்று (நபியே!) கூறுவீராக! அவர்களின் கைகள் செய்தவற்றின் காரணமாக அவர்கள் ஒருபோதும் அதை விரும்பவே மாட்டார்கள். அநியாயக்காரர்களை அல்லாஹ் நன்கறிந்தவன். (62:6-7)\n\"யூதர்கள் மரணத்தை விரும்பியிருந்தால் அவர்கள் மரணித்திருப்பார்கள். அவர்கள் நரகத்தில் அவர்கள் தங்குமிடத்தை பார்த்திருப்பார்கள்\" என்று நபி (ஸல்) அவர்கள் கூறினார்கள்.\n\nஅறிவிப்பவர்: இப்னு அப்பாஸ் (ரலி),\nநூல்கள்: அஹ்மத் (2115), பஸ்ஸார் (4814), நஸாயீ - குப்ரா (10995)"},
{"index": "564", "header": "ஜும்ஆ உரை மற்றும் தொழுகையின் முக்கியத்துவம்", "content": "இறைநம்பிக்கை கொண்டோரே! வெள்ளிக்கிழமையில் (ஜும்ஆ) தொழுகைக்கு நீங்கள் அழைக்கப்பட்டால் அல்லாஹ்வை நினைவு கூர்வதற்காக விரைந்து செல்லுங்கள். வியாபாரத்தை விட்டுவிடுங்கள்! நீங்கள் அறிவோராக இருந்தால் இதுவே உங்களுக்குச் சிறந்ததாகும். தொழுகை நிறைவேற்றப்பட்டு விட்டால் நீங்கள் பூமியில் பரவிச் சென்று, அல்லாஹ்வின் அருளைத் தேடுங்கள். அல்லாஹ்வை அதிகம் நினைவுகூருங்கள்! நீங்கள் வெற்றி பெறுவீர்கள். (62:9-10)\nஜாபிர் பின் சமுரா (ரலி) அவர்கள் கூறியதாவது:\nநபி (ஸல்) அவர்கள் (ஜுமுஆவின்போது) குர்ஆன் (வசனங்களை) ஓதி, மக்களுக்கு நினைவூட்டி இரு (குத்பா) உரைகள் நிகழ்த்துவார்கள். அவ்விரு உரைகளுக்கிடையே அமர்வார்கள்.\n\nஅறிவிப்பவர்: இப்னு அப்பாஸ் (ரலி),\nநூல்கள்: முஸ்லிம் (1564), நஸாயீ (1401), அபூதாவுத் (923), அஹ்மத் (19883)\nநபி (ஸல்) அவர்கள் கூறினார்கள்:\nஜும்ஆ நாள் (வெள்ளிக் கிழமை) வந்து விட்டால் வானவர்கள் (ஜும்ஆ தொழுகை நடக்கும்) பள்ளிவாசலின் நுழைவாயில்களில் ஒவ்வொரு வாசலிலும் (இருந்த வண்ணம்) முதன் முதலாக உள்ளே நுழைபவரையும் அடுத்தடுத்து உள்ளே நுழைபவரையும் (அவர்களின் பெயர்களை) எழுதிப் பதிவு செய்து கொண்டிருப்பார்கள். இமாம், உரை மேடையில் (உரையாற்றுவதற்காக) அமர்ந்து விட்டால் (பதிவு செய்யும்) ஏடுகளைச் சுருட்டி வைத்து விட்டு உரையைச் செவிமடுத்த வண்ணம் (உள்ளே) வருவார்கள்.\n\nஅறிவிப்பவர்: அபூஹுரைரா (ரலி), நூல்கள்: புகாரி (3211), முஸ்லிம் (1554)"},
{"index": "565", "header": "ஜும்ஆவில் அலட்சியமும், இறைவனின் அறிவுரையும்", "content": "நாங்கள் நபி (ஸல்) அவர்களுடன் (ஜும்ஆ) தொழுது கொண்டிருந்தபோது உணவுப் பொருட்களை ஏற்றிக் கொண்டு ஒட்டகக் கூட்டம் ஒன்று வந்தது. அதனை நோக்கி மக்கள் சென்று விட்டனர். பன்னிரெண்டு நபர்களைத் தவிர வேறு எவரும் எஞ்சியிருக்கவில்லை. இந்த நேரத்தில் தான், \"(நபியே!) வியாபாரத்தையோ, வீணானதையோ அவர்கள் பார்த்தால், (உரையாற்றிக் கொண்டிருக்கும்) உம்மை நிற்கும் நிலையில் விட்டுவிட்டு அதை நோக்கிச் சென்று விடுகின்றனர். \"வீணானதையும், வியாபாரத்தையும்விட அல்லாஹ்விடம் இருப்பதே மிகச் சிறந்ததாகும். உணவளிப்போரில் அல்லாஹ் மிகச் சிறந்தவன்\" என்று கூறுவீராக!\" என்று கூறுவீராக!. (62:11) என்ற வசனம் இறங்கியது.\n\nஅறிவிப்பவர்: ஜாபிர் (ரலி), நூல்கள்: புகாரி (936), முஸ்லிம் (1566)"},
{"index": "566", "header": "பொய்ச் சத்தியம் செய்யும் நயவஞ்சகர்கள்", "content": "(நபியே!) நயவஞ்சகர்கள் உம்மிடம் வந்தால் \"நீர் அல்லாஹ்வின் தூதர்தான் என நாங்கள் சாட்சி கூறுகிறோம்\" என்று கூறுகின்றனர். நீர் அல்லாஹ்வின் தூதர்தான் என்பதை அவன் அறிவான். \"நயவஞ்சகர்கள் பொய்யர்களே!\" என அல்லாஹ் சாட்சி கூறுகிறான். அவர்கள் தமது சத்தியங்களை ஒரு கேடயமாக எடுத்துக் கொண்டனர். அல்லாஹ்வின் பாதையை விட்டும் தடுத்தனர். அவர்கள் செய்து கொண்டிருந்தது மிகக் கெட்டது. அவர்கள் இறைநம்பிக்கை கொண்டபின் மறுத்ததே இதற்குக் காரணம். அவர்களின் உள்ளங்களில் முத்திரை இடப்பட்டுவிட்டது. எனவே அவர்கள் விளங்கிக் கொள்ள மாட்டார்கள்.\nநீர் அவர்களைப் பார்த்தால், அவர்களின் உடல் (அமைப்பு)கள் உம்மை ஆச்சரியப்பட வைக்கும். அவர்கள் பேசினால் அவர்களின் பேச்சை நீர் செவிதாழ்த்திக் கேட்பீர். அவர்கள் சாய்த்து வைக்கப்பட்ட மரக்கட்டைகளைப் போன்றவர்கள். (அவர்கள் செவியுறும்) ஒவ்வொரு சப்தத்தையும் தமக்கு எதிராகவே கருதுகின்றனர். அவர்களே எதிரிகள். எனவே அவர்கள் விஷயத்தில் எச்சரிக்கையுடன் இருப்பீராக! அவர்களை அல்லாஹ் அழித்து விடுவான். அவர்கள் எவ்வாறு திசைதிருப்பப்படுகின்றனர்? \"வாருங்கள்! அல்லாஹ்வின் தூதர் உங்களுக்காகப் பாவ மன்னிப்புக் கோருவார்\" என்று அவர்களிடம் கூறப்பட்டால், அவர்கள் தமது தலைகளைத் திருப்பிக் கொள்கின்றனர். (நபியே!) கர்வம் கொண்டு புறக்கணிப்போராக அவர்களை நீர் காண்பீர்.\n(நபியே!) நீர் அவர்களுக்காகப் பாவ மன்னிப்புத் தேடினாலும் அல்லது பாவ மன்னிப்புத் தேடாவிட்டாலும் அவர்களுக்குச் சமமே! அவர்களை அல்லாஹ் மன்னிக்கவே மாட்டான். பாவிகளான கூட்டத்திற்கு அல்லாஹ் நேர்வழி காட்ட மாட்டான். அவர்கள் எத்தகையோரென்றால், \"அல்லாஹ்வின் தூதருடன் இருப்பவர்கள் (அவரை விட்டுப்) பிரிந்து செல்லும்வரை அவர்களுக்காக நீங்கள் செலவிடாதீர்கள்\" என்று கூறுகின்றனர். வானங்கள், பூமியின் செல்வக் களஞ்சியங்கள் அல்லாஹ்வுக்கே உரியன. எனினும் நயவஞ்சகர்கள் விளங்கிக் கொள்ள மாட்டார்கள்.\n\"நாங்கள் மதீனாவிற்குத் திரும்பினால் அங்கிருக்கும் கண்ணியமானவர்கள், இழிவானவர்களை வெளியேற்றிவிடுவர்\" என அவர்கள் கூறுகின்றனர். கண்ணியம் அல்லாஹ்வுக்கும், அவனது தூதருக்கும், இறைநம்பிக்கை கொண்டோருக்கும் உரியதாகும். எனினும் நயவஞ்சகர்கள் அறிந்து கொள்ள மாட்டார்கள். (63:1-8)\nநான் ஒரு புனிதப் போரில் இருந்து கொண்டிருந்தேன். அப்போது, (நயவஞ்சகர்களின் தலைவன்) அப்துல்லாஹ் பின் உபை என்பவன் \"அல்லாஹ்வின் தூதருடன் இருப்பவர்களுக்கு (-முஹாஜிர்களுக்கு-) செலவு செய்வதை நிறுத்திவிடுங்கள்; அதனால், அவர்கள் அல்லாஹ்வின் தூதரிடமிருந்து விலகிச் சென்று விடுவார்கள்\" என்று கூறி விட்டுத் தொடர்ந்து, \"நாம் இங்கிருந்து (மதீனாவுக்குத்) திரும்பினால், (எங்கள் இனத்தவர்களான) கண்ணியவான்கள் இழிந்தோ(ரான முஹாஜி)ர்களை மதீனாவிலிருந்து நிச்சயம் வெளியேற்றுவார்கள்\" என்று கூறினான். அவன் கூறியதை '(நான்) என் சிறிய தந்தை(யாக மதிக்கும் ஒருவர்) இடம்' அல்லது 'உமர் (ரலி) அவர்களிடம்' கூறினேன். அவர் அதை நபி (ஸல்) அவர்களிடம் கூறிவிட்டார். அப்போது நபி (ஸல்) அவர்கள் என்னை அழைத்தார்கள். (நான் சென்று அவன் சொன்னதை) நபி (ஸல்) அவர்களிடம் எடுத்துரைத்தேன். உடனே அல்லாஹ்வின் தூதர் (ஸல்) அவர்கள் அப்துல்லாஹ்விற்கும் அவனுடைய நண்பர்களுக்கும் ஆளனுப்பினார்கள். (அவர்கள் தம்மிடம் வந்தபோது அது குறித்து நபியவர்கள் வினவினார்கள்.) \"நாங்கள் அதைச் சொல்லவேயில்லை\" என்று  அவர்கள் சாதித்தார்கள்.\nஅப்போது அல்லாஹ்வின் தூதர் (ஸல்) அவர்கள் நான் சென்னதை நம்ப மறுத்து விட்டார்கள்; அப்துல்லாஹ் பின் உபை (சத்தியமிட்டுச்) சொன்னதை உண்மையென்று நம்பினார்கள். அப்போது, எனக்குக் கவலை ஏற்பட்டது. அது போன்ற கவலை என் வாழ் நாளில் ஓருபோதும் எனக்கு ஏற்பட்டதில்லை. பிறகு நான் என் வீட்டில் அமர்ந்து கொண்டிருந்தேன். அப்போது என் சிறிய தந்தை என்னிடம், \"அல்லாஹ்வின் தூதர் (ஸல்) அவர்கள் உன்னை நம்ப மறுத்து, உன் மீது கோபம் கொள்ளும் அளவிற்குச் செல்வார்கள் என நான் நினைத்துக்கூடப் பார்க்கவில்லை\" என்று கூறினார்கள். அப்போது, \"(நபியே!) நயவஞ்சகர்கள் உம்மிடம் வந்தால்\" என்று தொடங்கும் இந்த (63:1) வசனத்தை அல்லாஹ் அருளினான். உடனே நபி (ஸல்) அவர்கள் எனக்கு ஆளனுப்பினார்கள். (நான் சென்றபோது தம்மீது அருளப்பட்டிருந்த வசனத்தை எனக்கு) ஓதிக் காட்டினார்கள். பிறகு, \"ஸைதே! அல்லாஹ் உன்னை உண்மைப்படுத்தி விட்டான்\" என்று கூறினார்கள்.\n\nஅறிவிப்பவர்: ஸைத் பின் அர்கம் (ரலி), நூல்கள்: புகாரி (4900), முஸ்லிம்(5353)\n\nநாங்கள் 'ஒரு போரில்' அல்லது 'ஒரு படையில்' இருந்து கொண்டிருந்தோம். முஹாஜிர்களில்  ஒரு மனிதர் அன்சாரிகளில் ஒருவரைப் பிட்டத்தில் அடித்து விட்டார். அப்போது (அடி வாங்கிய) அன்சாரி \"அன்சாரிகளே! (உதவுங்கள்.)\" என்று கூறினார். அந்த முஹாஜிர் \"முஹாஜிர்களே! உதவுங்கள்!\" என்று கூறினார்.\nஇந்தப் பேச்சை அல்லாஹ்வின் தூதர் (ஸல்) அவர்கள் செவியேற்று, \"இது என்ன அறியாமைக் காலக் கூப்பாடு?\" என்று கேட்டார்கள். அதற்கு மக்கள்,  அல்லாஹ்வின் தூதரே! முஹாஜிர்களில் ஒருவர் அன்சாரிகளில் ஒருவரைப் பிட்டத்தில் அடித்து விட்டார்\" என்று கூறினர். அப்போது நபி (ஸல்) அவர்கள், \"இத்தகைய கூப்பாடுகளைக் கைவிடுங்கள். (குலமோதல்களைத் தூண்டு கின்ற) இவை நாற்றம் பிடித்தவை\" என்று கூறினார்கள்.\nஅப்போது (நயவஞ்சகர்களின் தலைவன்) அப்துல்லாஹ் பின் உபை இதைக் கேட்டுவிட்டு \"இப்படியா அவர்கள் செய்துவிட்டார்கள்? அல்லாஹ்வின்மீது ஆணையாக! நாங்கள் மதீனாவிற்குத் திரும்பிச் சென்றால், (எங்கள் இனத்தாரான) கண்ணியவான்கள் இழிந்தோ(ராகிய முஹாஜி)ர்களை அங்கிருந்து வெளியேற்றிவிடுவர்\" என்று (அன்சாரிகளுக்குப் பரிந்து கொண்டு) கூறினான். நபி (ஸல்) அவர்களுக்கு இந்தக் தகவல் எட்டியது. மேலும், (தகவலறிந்த) உமர் (ரலி) அவர்கள் எழுந்து, \"என்னை விடுங்கள் அல்லாஹ்வின் தூதரே! இந்த நயவஞ்சகனின் கழுத்தை வெட்டிவிடுகின்றேன்\" என்று  கூறினார்கள். அதற்கு நபி (ஸல்) அவர்கள், \"அவரை விட்டு விடுங்கள். முஹம்மது தம் தோழர்களையே கொலை செய்கிறார் என்று மக்கள் பேசிவிடக் கூடாது\" என்று சொன்னார்கள். மக்காவாசிக(ளான முஹாஜிர்க)ள் மதீனாவிற்கு வந்தபோது அங்கு அன்சாரிகளே (முஹாஜிர்களைவிட) அதிகமாக இருந்தார்கள். பின்னர் (முஹாஜிர்கள்) அன்சாரிகளைவிட அதிகமாகி விட்டனர்.\n\nஅறிவிப்பவர்: ஸைத் பின் அர்கம் (ரலி), நூல்கள்: புகாரி (4905), முஸ்லிம் (5041)"},
{"index": "567", "header": "மனைவி, மக்களுக்காகக் கொள்கையை இழந்துவிடக் கூடாது", "content": "இறைநம்பிக்கை கொண்டோரே! உங்கள் மனைவியரிலும், பிள்ளைகளிலும் உங்களுக்கு எதிரிகள் உள்ளனர். எனவே அவர்களிடம் எச்சரிக்கையுடன் இருந்து கொள்ளுங்கள்! நீங்கள் கண்டுகொள்ளாமல், அலட்சியம் செய்து, மன்னித்தால் அல்லாஹ் மன்னிப்புமிக்கவன்; நிகரிலா அன்பாளன். (64:14)\nநபி (ஸல்) அவர்கள் கூறினார்கள்: (பெண்களைத் திருப்திப்படுத்துவதற்காக எதையும் செய்யத் துணிகின்ற) ஆண்களுக்கு (அந்த)ப் பெண்களைவிட அதிகமாக இடரளிக்கும் (வேறு) எந்தச் சோதனையையும் என(து வாழ்நாளு)க்குப் பிறகு நான் விட்டுச் செல்லவில்லை.\n\nஅறிவிப்பவர்: உஸாமா பின் ஸைத் (ரலி), நூல்: புகாரி (5096)\n\nஅபூசயீத் அல்குத்ரீ (ரலி) அவர்கள் கூறியதாவது:\nஅல்லாஹ்வின் தூதர் (ஸல்) அவர்கள் 'ஹஜ்ஜுப் பெருநாள்' அல்லது 'நோன்புப் பெருநாள்' தினத்தன்று முஸல்லா எனும் தொழுகைத்திடலுக்குப் புறப்பட்டு வந்தார்கள். (ஆண்களுக்கு உரை நிகழ்த்திய) பிறகு பெண்கள் பகுதிக்குச் சென்று, \"பெண்கள் சமூகமே! தான தர்மங்கள் செய்யுங்கள். ஏனெனில் நரகவாசிகளில் நீங்களே அதிகமாக இருப்பதை எனக்குக் காட்டப்பட்டது\" என்று குறிப்பிட்டார்கள். \"அல்லாஹ்வின் தூதரே! ஏன் (எங்களுக்கு இந்த நிலை)?\" எனப் பெண்கள் கேட்டதும். \"நீங்கள் அதிகமாகச் சபிக்கிறீர்கள்; மனக் கட்டுப்பாடுமிக்க கூரிய அறிவுடைய ஆண்களின் புத்தியை, அறிவிலும் மார்க்க(த்தின் கடமையி)லும் குறையுடையவர்களான நீங்கள் போக்கி விடுவதையே நான் காண்கின்றேன்\" என்று கூறினார்கள். அப்போதும் அப்பெண்கள், \"மார்க்த்திலும் அறிவிலும் எங்களுடைய குறைபாடு என்ன, அல்லாஹ்வின் தூதரே?\" என்று கேட்டார்கள். \"பெண்களின் சாட்சியம் ஆண்களின் சாட்சியத்தில் பாதியளவு அல்லவா?\" என்று  நபி (ஸல்) அவர்கள் கேட்க, அப்பெண்கள், \"ஆம் (பாதியளவுதான்)\" என்று பதிலளித்தார்கள். அதற்கு நபி (ஸல்) அவர்கள், \"அதுதான் அவளது அறிவின் குறைபாடாகும்\" என்று கூறிவிட்டு ஒரு பெண்ணுக்கு மாதவிடாய் ஏற்பட்டால் (தூய்மையாகும் வரை) அவள் தொழுவதில்லை; நோன்பு நோற்பதில்லை அல்லவா?\" என்று கேட்க, மீண்டும் அப்பெண்கள் \"ஆம்\" என்று பதிலளித்தார்கள். அப்போது நபி (ஸல்) அவர்கள் \"அதுதான் அவளது மார்க்கத்தி(ன் கடமையி)லுள்ள குறைபாடாகும்\" என்று கூறினார்கள்.\n\nஅறிவிப்பவர்: அபூ ஸயீதுல் குத்ரீ (ரலி), நூல்: புகாரி (304)"},
{"index": "568", "header": "செல்வங்களும், பிள்ளைகளும் சோதனையே!", "content": "உங்கள் செல்வங்களும், பிள்ளைகளும் சோதனையே! அல்லாஹ் - அவனிடமே மகத்தான கூலி உண்டு.  (64:15)\nநபி (ஸல்) அவர்கள் எங்களுக்கு உரையாற்றிக் கொண்டிருந்தார்கள். அப்போது ஹஸன் (ரலி), ஹுஸைன் (ரலி) ஆகியோர் சிவப்பு நிற ஆடையை அணிந்து நடந்து வந்து (தடுமாறி) கீழே விழுந்தார்கள். உடனே நபி (ஸல்) அவர்கள் மிம்பரிலிருந்து கீழறிங்கி அவ்விருவரையும் தூக்கித் தம் இரு கைகளுக்கு மத்தியில் வைத்துக் கொண்டார்கள். பின்னர், \"அல்லாஹ் உண்மையே கூறினான்\" என்று சொல்லிவிட்டு, \"உங்கள் செல்வங்களும், பிள்ளைகளும் சோதனையே!\" என்ற (64:15) என்ற வசனத்தை ஓதினார்கள். (பின்னர்) \"இந்த இரு குழந்தைகளும் நடந்து வந்து (தடுமாறி) கீழே விழுந்ததைப் பார்த்தேன். எனவே என்னால் பொறுமையாக இருக்க முடியவில்லை. முடிவில் எனது பேச்சை நிறுத்தி விட்டு, இவ்விருவரையும் தூக்கிக் கொண்டேன்\" என்று கூறினார்கள்.\n\nஅறிவிப்பவர்: அபூபுரைதா (ரலி), நூல்கள்: திர்மிதீ (3707), அபூதாவுத் (935), நஸாயீ (1396), இப்னுமாஜா (3590), அஹ்மத் (21917)"},
{"index": "569", "header": "கட்டளையிடப்பட்டவற்றை இயன்ற அளவிற்கு நிறைவேற்றுதல்", "content": "உங்களால் இயன்ற அளவுக்கு அல்லாஹ்வை அஞ்சிக் கொள்ளுங்கள்! (64:16)\nநபி (ஸல்) அவர்கள் கூறினார்கள்:\nநான் எதையேனும் (செய்யுங்கள் என்றோ, செய்ய வேண்டாமென்றோ கூறாமல்) உங்களு(டைய முடிவு)க்கு விட்டுவிட்டேனோ அதை(ப் பற்றி எதுவும் கேட்காமல்) நீங்களும் விட்டுவிடுங்கள். உங்களுக்கு முன் வாழ்ந்தவர்களை அழித்ததெல்லாம் அவர்கள் தங்கள் இறைத் தூதர்களிடம் (அதிகமாகக்) கேள்வி கேட்டதும், அவர்களுடன் கருத்து வேறுபாடு கொண்டதும்தான். ஒன்றைச் செய்ய வேண்டாமென உங்களுக்கு நான் தடை விதித்தால் அதிலிருந்து நீங்கள் விலகிக் கொள்ளுங்கள். ஒன்றைச் செய்யுமாறு உங்களுக்கு நான் ஆணையிட்டால் அதை உங்களால் இயன்ற அளவிற்குச் செய்யுங்கள்.\n\nஅறிவிப்பவர்: அபூஹுரைரா (ரலி), நூல்கள்: புகாரி (7288), முஸ்லிம் (4702)"},
{"index": "570", "header": "மணவிலக்கு தொடர்பான இறைவனின் வழிகாட்டுதல்கள்", "content": "நபியே! (நீர் கூறுவீராக!) நீங்கள் பெண்களை மணவிலக்குச் செய்தால் அவர்களின் காத்திருப்புக் காலத்தைக் கணக்கிடுவதற்கு ஏற்ற வகையில் மணவிலக்குச் செய்யுங்கள். நீங்களும் அக்காத்திருப்புக் காலத்தை கணக்கிட்டு வாருங்கள்! உங்கள் இறைவனாகிய அல்லாஹ்வை அஞ்சிக் கொள்ளுங்கள்! அப்பெண்கள் பகிரங்க மானக்கேட்டைச் செய்தாலே தவிர அவர்களின் வீடுகளிலிருந்து வெளியேற்றி விடாதீர்கள்! அப்பெண்கள் (தாமாக) வெளியேறவும் வேண்டாம். இவை அல்லாஹ்வின் வரம்புகளாகும். யார் அல்லாஹ்வின் வரம்புகளை மீறுகிறாரோ அவர் தனக்கே அநியாயம் செய்து கொண்டார். இதன்பின்னர் (இணக்கத்திற்கான) ஏதேனும் ஓர் ஏற்பாட்டை அல்லாஹ் உருவாக்கக்கூடும் என்பதை நீர் அறிய மாட்டீர். (65:1)\n(என் தந்தை) அப்துல்லாஹ் பின் உமர் (ரலி) அவர்கள் தம் மனைவியை விவாகரத்துச் செய்து விட்டார்கள். அப்போது அவர்களுடைய மனைவிக்கு மாதவிடாய் ஏற்பட்டிருந்தது. எனவே, (என் பாட்டனார்) உமர் (ரலி) அவர்கள் அல்லாஹ்வின் தூதர் (ஸல்) அவர்களிடம் (இதைத்) தெரிவித்தார்கள். (இதைக் கேட்ட) அல்லாஹ்வின் தூதர் (ஸல்) அவர்கள் மிகவும் கோபப்பட்டார்கள். பிறகு, \"அவர் (அப்துல்லாஹ் பின் உமர்) தம் மனைவியைத் திரும்ப அழைத்து, அவள் மாதவிடாயிலிருந்து தூய்மையடையும் வரை தம் மனைவியாகவே வைத்துக் கொள்ளட்டும்! பிறகு, (மீண்டும்) அவளுக்கு மாதவிடாய் ஏற்பட்டு (அதிலிருந்து) தூய்மையும் அடைந்துவிட்டால், அப்போது அவருக்குத் தோன்றினால் விவாகரத்துச் செய்யட்டும்! அதுவும் தாம்பத்திய உறவுக்கு முன்னால். (மாதவிலக்கிலிருந்து தூய்மை யாகியிருக்கும்) இந்தக் காலமே, (பெண்களை விவாகரத்துச் செய்ய) ஆண்களுக்கு இறைவன் ஆணையிட்ட காலமாகும்\" என்றும் கூறினார்கள்.\n\nஅறிவிப்பவர்: சாலிம், நூல்கள்: புகாரி (4908), முஸ்லிம் (2931)\n\nஅபூஅம்ர் பின் ஹஃப்ஸ் பின் அல் முஃகீரா (ரலி) அவர்கள், அலீ பின் அபீதாலிப் (ரலி) அவர்களுடன் யமன் நாட்டிற்குச் சென்றிருந்தார்கள். அப்போது அபூஅம்ர் பின் ஹஃப்ஸ் (ரலி) அவர்கள் தம் மனைவியின் தலாக்கில் எஞ்சியிருந்த ஒரு தலாக்கையும் சொல்லியனுப்பினார். தம் மனைவிக்கு ஜீவனாம்சத்தைக் கொடுக்க ஹாரிஸ் பின் ஹிஷாம் (ரலி) அவர்களையும் அய்யாஷ் பின் அபீரபீஆ (ரலி) அவர்களையும் பணித்தார். அவர்கள் இருவரும் அவருடைய மனைவியிடம், \"அல்லாஹ்வின்மீது ஆணையாக! நீ கர்ப்பமுற்றவளாக இருந்தால்தான் உனக்கு ஜீவனாம்சம் கிடைக்கும்\" என்று கூறிவிட்டனர். உடனே அப்பெண் நபி (ஸல்) அவர்களிடம் சென்று, அவர்கள் இருவரும் கூறியதைத் தெரிவித்தார். அப்போது நபி (ஸல்) அவர்கள் \"உனக்கு ஜீவனாம்சம் இல்லை\" என்று கூறினார்கள். அப்போது அவர் (தம் கணவரின் இல்லத்திலிருந்து) இடம் மாறிக் கொள்ள அனுமதி கோரினார். நபி (ஸல்) அவர்கள் அனுமதியளித்தார்கள். அப்போது அவர், \"அல்லாஹ்வின் தூதரே! நான் எங்கே (தங்குவேன்)?\" என்று கேட்டார். அதற்கு, \"இப்னு உம்மி மக்தூமின் வீட்டிற்குச் செல்\" என்றார்கள். அவர் கண் பார்வையற்றவராக இருந்தார். (எனவே) அப்பெண் அவர் அருகில் உடைமாற்றினாலும் அவரால் பார்க்க முடியாத நிலையில் இருந்தார். (இப்னு உம்மி மக்தூமின் வீட்டில்) அப்பெண்ணின் 'இத்தா' காலம் முடிந்ததும் அவரை உசாமா பின் ஸைத் (ரலி) அவர்களுக்கு நபி (ஸல்) அவர்கள் திருமணம் செய்து வைத்தார்கள்.\nபின்னர் (மதீனாவின் அப்போதைய ஆட்சியராயிருந்த) மர்வான் அப்பெண்ணிடம் கபீஸா பின் துவைப் (ரஹ்) அவர்களை அனுப்பி அந்த ஹதீஸைக் குறித்துக் கேட்டார். அவர் மர்வானுக்கு அந்த ஹதீஸைத் தெரிவித்தார். அதற்கு மர்வான், \"ஒரேயொரு பெண்ணிடமிருந்துதான் நாம் இந்த ஹதீஸைக் கேள்விப்படுகிறோம். மக்கள் எந்த நடைமுறையை வலுவாகக் கடைப்பிடித்து வருவதை நாம் காண்கிறோமோ அதையே நாம் (தொடர்ந்து) செயல்படுத்துவோம்\" என்று கூறினார். \"எனக்கும் உங்களுக்குமிடையே குர்ஆன் உள்ளது. (அதில்) அல்லாஹ், \"அவர்களின் வீடுகளிலிருந்து அவர்களை வெளியேற்றிவிடாதீர்கள்!' (65:1) என்று கூறியுள்ளான்\" என மர்வான் கூறிய தகவல், ஃபாத்திமா பின்த் கைஸ் (ரலி) அவர்களுக்கு எட்டியபோது, \"இது திரும்ப அழைத்துக் கொள்ளும் உரிமையுடைய கணவர்களுக்கு உரியதாகும். மூன்று தலாக்கிற்குப் பிறகு (திரும்ப அழைத்தல் போன்ற) என்ன மாற்றம் ஏற்பட்டுவிடப் போகிறது? அவள் கர்ப்பமுற்றவளாக இல்லாவிடில் அவளுக்கு ஜீவனாம்சம் இல்லை என நீங்கள் எப்படிக் கூறுகிறீர்கள்? பிறகு அந்தப் பெண்ணை எந்த அடிப்படையில் தடுத்து வைத்துக் கொள்கிறீர்கள்?\" என்று கேட்டார்.\n\nஅறிவிப்பவர்: உபைதுல்லாஹ் பின் அப்துல்லாஹ், நூல்: முஸ்லிம் (2958)\n\nநான் அஸ்வத் பின் யஸீத் அவர்களுடன் (கூஃபாவின்) பெரிய பள்ளிவாசலில் அமர்ந்திருந்தேன். எங்களுடன் ஷஅபீ அவர்களும் இருந்தார்கள். அப்போது ஃபாத்திமா பின்த் கைஸ் (ரலி) அவர்கள் தொடர்பான ஹதீஸை ஷஅபீ அவர்கள் எங்களுக்கு அறிவித்தார்கள்: \"அல்லாஹ்வின் தூதர் (ஸல்) அவர்கள், ஃபாத்திமா பின்த் கைஸ் (ரலி) அவர்களுக்கு உறைவிடமும் இல்லை; ஜீவனாம்சமும் இல்லை\" என அறிவித்தார்கள் (என்பதுதான் அந்த ஹதீஸ்). (அங்கிருந்த) அஸ்வத் (ரஹ்) அவர்கள் ஒரு கையளவு சிறு கற்களை அள்ளி அவர்மீது எறிந்துவிட்டுப் பின்வருமாறு கூறினார்கள்: \"உமக்குக் கேடுதான்! இதுபோன்ற செய்திகளை அறிவிக்கிறீரே? உமர் (ரலி) அவர்கள், \"ஒரு பெண்ணின் சொல்லுக்காக நாம் அல்லாஹ்வின் வேதத்தையும் நம் நபியின் வழிமுறையையும் கைவிட மாட்டோம். ஃபாத்திமா பின்த் கைஸ் (உண்மையிலேயே) நினைவில் வைத்துள்ளாரா, அல்லது மறந்து விட்டாரா என்று நமக்குத் தெரியவில்லை. மூன்று தலாக்(கும்) சொல்லப்பட்ட பெண்ணுக்கு உறைவிடமும் ஜீவனாம்சமும் உண்டு. வலிமையும் மாட்சிமையுமிக்க அல்லாஹ், \"அப்பெண்கள் பகிரங்க மானக்கேட்டைச் செய்தாலே தவிர அவர்களின் வீடுகளிலிருந்து வெளியேற்றி விடாதீர்கள்! அப்பெண்கள் (தாமாக) வெளியேறவும் வேண்டாம்\" (65:1) என்று கூறியுள்ளான்\" என்றார்கள்.\n\nஅறிவிப்பவர்: அபூஇஸ்ஹாக், நூல்: முஸ்லிம் (2963)"},
{"index": "571", "header": "கருவுற்ற பெண்களுக்குரிய காத்திருப்புக் காலம் (இத்தா)", "content": "இப்னு அப்பாஸ் (ரலி) அவர்களிடம் ஒரு மனிதர் வந்தார். அப்போது அவர்களுக்கு அருகில் அபூ ஹுரைரா (ரலி) அவர்களும் அமர்ந்திருந்தார்கள். (அங்கு வந்த) அந்த மனிதர், \"தன் கணவன் இறந்து நாற்பது நாட்களுக்குப் பின் பிரசவித்த ஒரு பெண்(ணின் இத்தா' பிரசவத்தோடு முடிந்துவிடுமா என்பது) பற்றி எனக்குத் தீர்ப்பு வழங்கிடுங்கள்\" என்று கேட்டார். அதற்கு இப்னு அப்பாஸ் (ரலி) அவர்கள், \"இரு தவணைகளில் பிந்தியது\" என்று கூறினார்கள்.\nஉடனே நான் இப்னு அப்பாஸ் (ரலி) அவர்களிடம், 'கருவுற்ற பெண்களுக்குரிய தவணை அவர்கள் தமது குழந்தையைப் பெற்றெடுப்பதாகும்' (என்று குர்ஆன் 65:4 வசனம் கூறுகிறதே!) என்று கேட்டேன்.\nஅப்போது அபூஹுரைரா (ரலி) அவர்கள், நானும் என் சகோதரர் மகன் அபூசலமா(வின் கருத்துக்கு) உடன்(பட்டு) இருக்கிறேன் என்று கூறினார்கள். அப்போது, இப்னு அப்பாஸ் (ரலி) அவர்கள் தம் பணியாளர் 'குரைப்' என்பவரை, (இது குறித்து) கேட்பதற்காக உம்முசலமா (ரலி) அவர்களிடம் அனுப்பி வைத்தார்கள். அதற்கு உம்மு சலமா (ரலி) அவர்கள் (பின்வருமாறு) பதிலளித்தார்கள்:\nசுபைஆ (பின்த் அல்ஹாரிஸ்) அல் அஸ்லமிய்யா கர்ப்பிணியாக இருந்த சமயத்தில், அவருடைய கணவர் (சஅத் பின் கவ்லா - ரலி) இறந்துவிட்டார். அவர் இறந்து நாற்பது நாட்களுக்குப் பின்னால், சுபைஆ குழந்தை பெற்றெடுத்தார். உடனே அவரைப் பெண் பேசப்பட்டது. அல்லாஹ்வின் தூதர் (ஸல்) அவர்கள் அவருக்குத் திருமணம் முடித்து வைத்தார்கள். அவரைப் பெண் கேட்டவர்களில் அபுஸ் ஸனாபில் (பின் பஅக்கக் -ரலி) அவர்களும் ஒருவராவார். (எனவே, கர்ப்பிணிக்கு 'இத்தா' பிரசவம் வரையில்தான்.)\n\nஅறிவிப்பவர்: அபூஸலமா, நூல்கள்: புகாரி (4909), முஸ்லிம் (2974)"},
{"index": "572", "header": "ஏழு வானங்களைப் போன்று பூமியிலும் உண்டு!", "content": "அல்லாஹ்வே ஏழு வானங்களையும், பூமியில் அவற்றைப் போன்றதையும் படைத்துள்ளான். அவற்றுக்கிடையே (அவனது) ஆணை இறங்கிக் கொண்டிருக்கிறது. (65:12)\nநபி (ஸல்) அவர்கள் கூறியதாவது:\nஎவன் (பிறருடைய) நிலத்திலிருந்து ஒரு பகுதியைத் தனக்கு உரிமையின்றி எடுத்துக் கொண்டானோ அவன் மறுமை நாளில் ஏழு பூமிகளுக்குக் கீழே அழுந்திப் போய் விடுவான்.\n\nஅறிவிப்பவர்: இப்னு உமர் (ரலி), நூல்கள்: புகாரி (2454), அஹ்மத் (5481)\n\nஎனக்கும் வேறு சிலருக்கும் இடையே ஒரு நிலம் சம்பந்தமான தகராறு இருந்து வந்தது. அதை நான் ஆயிஷா (ரலி) அவர்களிடம் கூறினேன். அவர்கள் சொன்னார்கள்: அபூசலமாவே! (பிறரது) நிலத்தை (எடுத்துக் கொள்வதைத்) தவிர்த்துக் கொள்ளுங்கள்.  ஏனெனில், நபி (ஸல்) அவர்கள், \"எவர் ஓர்அங்குலம் அளவு நிலத்தை அநியாயமாக அபகரித்துக் கொள்கிறாரோ (மறுமையில்) அவர் கழுத்தில் ஏழு நிலங்கள் மாலையாகக் கட்டித் தொங்க விடப்படும்\" என்று கூறினார்கள்.\n\nஅறிவிப்பவர்: அபூஸலமா, நூல்கள்: புகாரி (2453), முஸ்லிம் (3294)"},
{"index": "573", "header": "அல்லாஹ் அனுமதித்ததை விலக்கிக் கொண்ட நபிகளாரும், இறைவனின் கண்டிப்பும்", "content": "நபியே! அல்லாஹ் உமக்கு அனுமதித்துள்ளதை உமது மனைவியரின் திருப்தியை நாடி ஏன் விலக்கிக் கொள்கிறீர்? அல்லாஹ் மன்னிப்புமிக்கவன்; நிகரிலா அன்பாளன். (66:1)\nஇவ்வசனம் (66:1) அருளப்பட்டது தொடர்பாக இரண்டு காரணங்கள் ஆதாரப்பூர்வமான நபிமொழிகளில் வந்துள்ளன. இவ்விரண்டு காரணங்களுக்காகவும் இவ்வசனம் அருளப்பட்டது என்று புரிந்து கொள்ளலாம்.\nநபி (ஸல்) அவர்கள் (தம் துணைவியார்) ஸைனப் பின்த் ஜஹ்ஷ் (ரலி) அவர்களிடம் (அவர்களது அறையில் அதிக நேரம்) தங்கியிருந்து தேன் சாப்பிடுவது வழக்கம். ஆகவே, (இது பிடிக்காமல் நபியவர்களுடைய துணைவியரான) நானும் ஹஃப்ஸாவும் எங்களுக்குள் \"நபி (ஸல்) அவர்கள்  (ஸைனபின் அறைக்குச் சென்றுவிட்டு) நம்மில் யாரிடம் முதலில் வந்தாலும் தங்களிடமிருந்து கருவேலம் பிசினின் துர் வாடை வருகிறதே! பிசின் சாப்பிட்டீர்களா? என்று கூறிட வேண்டும்\" என்று கூடிப் பேசி முடிவு செய்து கொண்டோம். எங்களில் ஒருவரிடம் நபி (ஸல்) அவர்கள் வந்தபோது முன்பு பேசி வைத்திருந்தபடி கூறினோம். அதற்கு அல்லாஹ்வின் தூதர் (ஸல்) அவர்கள், \"(அப்படியெல்லாம்) ஒரு குறையும் நடந்திடவில்லை. ஸைனப் பின்த் ஜஹ்ஷிடம் (அவரது அறையில்) தேன் அருந்தினேன். (அவ்வளவுதான்!) இனிமேல் ஒருபோதும் இவ்வாறு செய்ய மாட்டேன்\" என்று கூறினார்கள். ஆகவே, \"நபியே! அல்லாஹ் உமக்கு அனுமதித்துள்ளதை உமது மனைவியரின் திருப்தியை நாடி ஏன் விலக்கிக் கொள்கிறீர்? அல்லாஹ் மன்னிப்புமிக்கவன்; நிகரிலா அன்பாளன்\" என்று தொடங்கி \"நீங்கள் இருவரும் அல்லாஹ்விடம் பாவ மன்னிப்புக் கோரினால் (­­­­அது உங்களுக்குச் சிறந்தது.)\" என முடியும் (66:1-4) வசனங்களை அல்லாஹ் அருளினான்.\n(இந்த 66:4 வசனத்தில் குறிப்பிடப்பட்டுள்ள) \"நீங்கள் இருவரும்' என்பது ஆயிஷா (ரலி) அவர்களையும், ஹஃப்ஸா (ரலி) அவர்களையுமே குறிக்கிறது. (66:3 வசனத்தில்) \"நபி தம் துணைவியரில் ஒருவரிடம் ஒரு விஷயத்தை இரகசியமாகச் சொல்லியிருந்தார்\" என்பது \"இல்லை. நான் தேன்தான் அருந்தினேன். (சத்தியமாக இனி நான் அதனை அருந்த மாட்டேன். இதுகுறித்து யாரிடமும் சொல்லி விடாதே)\" என்று நபி (ஸல்) அவர்கள் குறிப்பிட்டதையே குறிக்கின்றது.\n\nஅறிவிப்பவர்: ஆயிஷா (ரலி), நூல்கள்: புகாரி (5267), முஸ்லிம் (2937)\n\nநபி (ஸல்) அவர்களுக்கு ஒரு அடிமைப் பெண் இருந்தார். அவருடன் நபிகளார் உறவு கொண்டு வந்தார்கள். (அப்பெண்ணுடன் உறவு கொள்வதைத்) தடை செய்யும்வரை ஆயிஷா (ரலி) அவர்களும், ஹஃப்ஸா (ரலி) அவர்களும் வலியுறுத்தி வந்தார்கள். அப்போதுதான் \"நபியே! அல்லாஹ் உமக்கு அனுமதித்துள்ளதை உமது மனைவியரின் திருப்தியை நாடி ஏன் விலக்கிக் கொள்கிறீர்? அல்லாஹ் மன்னிப்புமிக்கவன்; நிகரிலா அன்பாளன்\" என்ற (66:1) வசனம் இறங்கியது.\n\nஅறிவிப்பவர்: அனஸ் (ரலி),\nநூல்கள்: நஸாயீ (3897), பைஹகீ (15472), ஹாகிம் (3824)"},
{"index": "574", "header": "சத்தியத்தை முறித்ததற்கான பரிகாரம்", "content": "உங்களின் சத்தியங்களிலிருந்து விடுபடுவதற்கான வழிமுறையை அல்லாஹ் உங்களுக்கு ஏற்படுத்தியுள்ளான். (66:2)\nசத்தியத்தை முறித்ததற்கான பரிகாரம் பின்வரும் வசனத்தில் கூறப்பட்டுள்ளது.\n(சத்தியத்தை முறித்தால்) அதற்குப் பரிகாரம், உங்கள் குடும்பத்தாருக்கு நீங்கள் உண்ணக் கொடுக்கும் நடுத்தரமான உணவிலிருந்து பத்து ஏழைகளுக்கு உணவளித்தல் அல்லது அவர்களுக்கு ஆடை வழங்குதல் அல்லது ஓர் அடிமையை விடுதலை செய்தல் ஆகியவையாகும். (இவற்றைப்) பெற்றுக் கொள்ளாதவர் மூன்று நாட்கள் நோன்பு நோற்க வேண்டும். இதுவே நீங்கள் சத்தியம் செய்து (அதை முறித்து) விட்டால், உங்கள் சத்தியங்களுக்கான பரிகாரம். (5:89)\nஇப்னு அப்பாஸ் (ரலி) அவர்கள், \"ஒருவர் தம் மனைவியை நோக்கி 'நீ எனக்குத் தடை செய்யப்பட்டவள்' எனக் கூறி(த் தமக்கு அனுமதிக்கப்பட்ட ஒன்றைத் தடை செய்யப்பட்டதாக ஆக்கி)னால், அது பரிகாரம் செய்ய வேண்டிய சத்தியமாகும்\" என்று கூறிவிட்டு, \"உங்களுக்கு அல்லாஹ்வின் தூதரிடம் ஓர் அழகிய முன்மாதிரி இருக்கிறது\" என்றும் கூறினார்கள்.\n\nஅறிவிப்பவர்: ஸயீத் பின் ஜுபைர், நூல்கள்: முஸ்லிம் (2936) , புகாரி (4911)"},
{"index": "575", "header": "அந்த இருவர் யார்?", "content": "(நபியின் மனைவியரான) நீங்கள் இருவரும் அல்லாஹ்விடம் பாவ மன்னிப்புக் கோரினால் (­­­­அது உங்களுக்குச் சிறந்தது.) ஏனெனில் உங்கள் உள்ளங்கள் புரண்டு விட்டன. நீங்களிருவரும் அவருக்கு எதிராக ஒருவருக்கொருவர் உதவினால் அவருக்கு அல்லாஹ் பாதுகாவலனாக இருக்கிறான். அதன்பிறகு ஜிப்ரீலும், இறைநம்பிக்கை கொண்ட நல்லடியார்களும், வானவர்களும் (இந்நபிக்கு) உதவி செய்பவர்கள். (66:4)\nநான் ஓராண்டு காலமாக ஒரு வசனத்தைப் பற்றி உமர் பின் கத்தாப் (ரலி) அவர்களிடம் (விளக்கம்) கேட்க வேண்டுமென்று நினைத்துக் கொண்டிருந்தேன். ஆனால், அன்னார் மேலிருந்த (மரியாதை கலந்த) அச்சம் காரணமாகக் கேட்பதற்குத் தைரியம் வரவில்லை.\nஉமர் (ரலி) அவர்கள் ஹஜ்ஜுக்காகப் புறப்பட்டுச் சென்றபோது நானும் அவர்களுடன் புறப்பட்டேன். நான் (ஹஜ்ஜை முடித்துக்கொண்டு) திரும்பி வரும் வழியில் நாங்கள் (மர்ருழ் ழஹ்ரான் எனும்) ஒரு சாலையில் இருந்தோம். அப்போது உமர் (ரலி) அவர்கள் தமது (இயற்கைத்) தேவை ஒன்றிற்காக 'அராக்' மரத்தை நோக்கி ஒதுங்கிச் சென்றார்கள். அவர்கள், தமது தேவையை முடித்துக்கொண்டு வரும்வரை நான் அவர்களை எதிர்பார்த்தபடி அவர்களுக்காக நின்று கொண்டிருந்தேன். பிறகு அவர்களுடன் சென்றேன். அப்போது நான் அவர்களிடம், \"இறைநம்பிக்கையாளர்களின் தலைவரே! நபி (ஸல்) அவர்களுடைய துணைவியரில், (நபியவர்களைச் சங்கடப்படுத்தும் வகையில்) கூடிப் பேசிச் செயல்பட்ட இருவர் யார்?\" என்று கேட்டேன். அதற்கு அவர்கள், \"ஆயிஷாவும் ஹஃப்ஸாவும்தாம் அந்த இருவர்\" என்று பதிலளித்தார்கள்.\nஉடனே நான், \"அல்லாஹ்வின்மீது ஆணையாக! ஓராண்டு காலமாக இதுகுறித்து உங்களிடம் கேட்க வேண்டுமென்று எண்ணிக் கொண்டிருந்தேன். ஆனால் உங்கள்மீது (எனக்கு) உள்ள (மரியாதை கலந்த) அச்சம் காரணமாக எனக்குத் தைரியம் வரவில்லை\" என்று சொன்னேன். அப்போது \"(இப்படிச்) செய்யாதீர்கள். என்னிடம் ஓர் அறிவு இருப்பதாக நீங்கள் எண்ணினால் என்னிடம் கேட்டுவிடுங்கள். (உண்மையிலேயே) அவ்வறிவு என்னிடம் இருக்குமானால், அதை உங்களுக்கு நான் தெரிவிக்கிறேன்\" என்று கூறிய உமர் (ரலி) அவர்கள், பிறகு (பின் வருமாறு) தெரிவித்தார்கள்:\n\"அல்லாஹ்வின்மீது ஆணையாக! அறியாமைக் காலத்தில் பெண்களுக்கு எந்த உரிமையும் இருப்பதாக நாங்கள் கருதியதில்லை. அவர்(களின் உரிமை)கள் தொடர்பாக, தான் அருளிய (சட்டத்)தை அல்லாஹ் அருளும் வரையிலும், அவர்களுக்குரிய (செலவுத் தொகை, சொத்துரிமை ஆகிய பங்கு)தனை அவன் நிர்ணயிக்கும் வரையிலும் (இந்நிலை நீடித்தது.)\nநான் ஒரு விவகாரம் குறித்து ஆலோசித்துக்கொண்டிருந்தபோது என் மனைவி, \"நீங்கள் இப்படிச் செய்யலாமே\" என்று (என்னிடம் ஆலோசனை) கூறினார். அதற்கு நான் அவரிடம், \"உனக்கும் இதற்கும் என்ன சம்பந்தம்? நான் தீர்மானிக்க வேண்டிய ஒரு விஷயத்தில் உன் தலையீடு எதற்கு?\" என்று கேட்டேன். அதற்கு அவர் என்னிடம், \"கத்தாபின் புதல்வரே! (இப்படிச் சொன்ன) உங்களைப் பார்த்து நான் ஆச்சர்யப்படுகிறேன். உங்களுடன் விவாதிக்கப்படுவதை நீங்கள்  விரும்பவில்லை. ஆனால், உங்களுடைய மகள் (ஹஃப்ஸாவோ தம் கணவர்) அல்லாஹ்வின் தூதர் (ஸல்) அவர்களுடன் விவாதித்ததால் அன்றைய நாள் முழுக்க அல்லாஹ்வின் தூதர் கோபமாக இருந்தார்கள்\" என்று சொன்னார்.\nஉடனே நான் எழுந்து, அதே இடத்தில் எனது மேலங்கியை எடுத்துக்கொண்டு, ஹஃப்ஸாவிடம் சென்று, \"என் அருமை மகளே! நீ அல்லாஹ்வின் தூதர் (ஸல்) அவர்களுடன் வாதம் புரிந்து, அதனால் அவர்கள் அன்றைய தினம் கோபமாக இருந்தார்களாமே! (உண்மையா?)\" என்று கேட்டேன். அதற்கு ஹஃப்ஸா, \"அல்லாஹ்வின்மீது ஆணையாக! (நபிகளாரின் துணைவியரான) நாங்கள் நபியவர்களுடன் விவாதிப்பதுண்டு\" என்றார். அதற்கு நான், \"அல்லாஹ்வின் தண்டனையையும்  அவனுடைய தூதர் (ஸல்) அவர்களின் கோபத்தையும் பற்றி உனக்கு நான் எச்சரிக்கை விடுக்கின்றேன். அருமை மகளே! தன்னுடைய அழகும், அல்லாஹ்வின் தூதர் (ஸல்) அவர்கள் தம் மீது கொண்டுள்ள அன்பும் எவரைப் பூரிப்படைய வைத்துள்ளதோ அவரை-ஆயிஷாவை-ப் பார்த்து நீயும் துணிந்து விடாதே!\" என்று (அறிவுரை) சொன்னேன்.\nபிறகு நான் (அங்கிருந்து) புறப்பட்டு, நபி (ஸல்) அவர்களின் மற்றொரு துணைவியாரான உம்மு சலமாவிடம் (அறிவுரை கூறச்) சென்றேன். ஏனெனில், அவர் (என் தாய்வழி) உறவினராவார்.\nஇது குறித்து அவரிடமும் நான் பேசினேன். அப்போது உம்மு சலமா, \"கத்தாபின் மகனே! உம்மைக் கண்டு வியப்படைகின்றேன். எல்லா விஷயங்களிலும் தலையிட்டு வந்த நீங்கள் இப்போது அல்லாஹ்வின் தூதர் (ஸல்) அவர்களுக்கும் அவர்களுடைய துணைவியருக்கும் இடையேயும் தலையிடும் அளவிற்கு வந்துவிட்டீர்கள்\" என்று கூறினார். அல்லாஹ்வின்மீது ஆணையாக! உம்மு சலமா (தம் பேச்சால்) என்னை ஒரு பிடி பிடித்து விட்டார். எனக்கு ஏற்பட்டிருந்த பாதி(கோப உணர்ச்சி)யை உடைத்தெறிந்து விட்டார். ஆகவே நான், அவரிடமிருந்து வெளியேறி (வந்து)விட்டேன்.\nமேலும், அன்சாரிகளில் எனக்கொரு நண்பர் இருந்தார். நான் நபி (ஸல்) அவர்களது அவையில் இல்லாதபோது கிடைக்கும் செய்திகளை அவர் எனக்குத் தெரிவிப்பதும், அவர் இல்லாதபோது கிடைக்கும் செய்திகளை நான் அவருக்குத் தெரிவிப்பதும் வழக்கம்.\n(அந்தக் காலக்கட்டத்தில் ஷாம் நாட்டு) 'ஃகஸ்ஸான்' வம்ச மன்னர்களில் ஒருவனைப் பற்றிய அச்சம் எங்களுக்கு இருந்து வந்தது. அவன் எங்கள் (மதீனா) மீது படையெடுக்க விரும்புவதாக எங்களிடம் சொல்லப்பட்டிருந்தது. இதனால் அவனைப் பற்றிய அச்சம் எங்கள் நெஞ்சங்களில் நிரம்பியிருந்தது. இந்நிலையில், அந்த அன்சாரி நண்பர் (என் வீட்டுக்) கதவைத் தட்டினார். \"திறங்கள், திறங்கள்\" என்று சொன்னார். (கதவைத் திறந்த) நான், \"ஃகஸ்ஸானிய மன்னன் (படையெடுத்து) வந்துவிட்டானா?\" என்று கேட்டேன். அதற்கவர், \"அதைவிடப் பெரியது நடந்து விட்டது; அல்லாஹ்வின் தூதர் (ஸல்) அவர்கள் தம் துணைவியரை விட்டு விலகி விட்டார்கள்\" என்றார்.\nஉடனே நான், \"ஹஃப்ஸா, ஆயிஷா ஆகியோரின் மூக்கு மண்ணைக் கவ்வட்டும்!\" என்று கூறிவிட்டு, எனது உடையை எடுத்து (அணிந்து)கொண்டு புறப்பட்டேன். அல்லாஹ்வின் தூதர் (ஸல்) அவர்களிடம் வந்தபோது அவர்கள் தமக்குரிய (மாடி) அறையொன்றில் (தங்கி) இருந்தார்கள். ஏணிப்படி வழியாக மேலே அந்த அறைக்குச் செல்ல முடியும். அங்கே அல்லாஹ்வின் தூதர் (ஸல்) அவர்களுடைய கறுப்பு நிற அடிமை ஒருவர் ஏணியின் மேற்படியில் இருந்தார். அவரிடம் நான், \"இந்த உமர் பின் கத்தாபுக்காக (அல்லாஹ்வின் தூதரிடம் அனுமதி) கேள்!\" என்றேன். (அவர் உள்ளே சென்று அனுமதி கேட்டார்.) அவர்களும் எனக்கு அனுமதி அளித்துவிட்டார்கள். (நான் உள்ளே சென்று) அல்லாஹ்வின் தூதர் (ஸல்) அவர்களிடம் (எனக்கும் அவர்களுடைய துணைவியருக்குமிடையே நடைபெற்ற) இந்த உரையாடல்களை எடுத்துரைத்தேன். உம்மு சலமாவின் பேச்சு வந்தபோது அல்லாஹ்வின் தூதர் (ஸல்) அவர்கள் புன்னகைத்தார்கள். அப்போது அவர்கள் ஓர் ஈச்சம் பாயில் (அமர்ந்து) இருந்தார்கள். அவர்களுக்கும் அந்தப் பாய்க்குமிடையே (விரிப்பு) எதுவும் இருக்கவில்லை. அவர்களுடைய தலைக்குக் கீழே ஈச்ச நார்கள் நிரப்பப்பட்ட தோல் தலையணை ஒன்றிருந்தது. அவர்களின் கால்களுக்கருகில் கருவேலை இலைகள் குவிக்கப்பட்டிருந்தன. அவர்களின் தலைமாட்டில் பதனிடப்படாத தோல் தொங்கிக் கொண்டிருந்தது. அப்போது அவர்களின் விலாப்புறத்தில் ஈச்சம்பாயின் சுவடு (பதிந்து) இருப்பதைக் கண்டு அழுது விட்டேன்.\nஅப்போது நபி (ஸல்) அவர்கள், \"ஏன் அழுகிறீர்கள்?\" என்றார்கள். அதற்கு நான், \"அல்லாஹ்வின் தூதரே! (பைஸாந்திய மற்றும் பாரசீக மன்னர்களான) சீசரும் குஸ்ரூவும் (தாராளமான உலகச் செல்வங்களைப் பெற்று) வளமுடன் இருந்து வருகின்றனர். தாங்களோ அல்லாஹ்வின் தூதராயிற்றே!\" என்றேன். அப்போது நபி (ஸல்) அவர்கள், \"அவர்களுக்கு இம்மையும் நமக்கு மறுமையும் இருப்பதை நீங்கள் விரும்பவில்லையா?\"  என்று கேட்டார்கள்.\n\nஅறிவிப்பவர்: இப்னு அப்பாஸ் (ரலி), நூல்கள்: புகாரி (4913), முஸ்லிம் (2948)"},
{"index": "576", "header": "உமர் அவர்களின் எண்ணத்திற்கேற்ப இறங்கிய இறைவசனம்", "content": "அவர் உங்களை மணவிலக்குச் செய்து விட்டால், உங்களைவிடச் சிறந்த மனைவியரை அவரது இறைவன் அவருக்கு மாற்றிக் கொடுக்கலாம். (66:5)\nமூன்று விஷயங்களில் நான் என் இறைவனுக்கு இசைவான கருத்துக் கொண்டேன்:"},
{"index": "577", "header": "உளத்தூய்மையுடன் அல்லாஹ்விடம் பாவ மன்னிப்புக் கோருதல்", "content": "இறைநம்பிக்கை கொண்டோரே! உளத்தூய்மையுடன் அல்லாஹ்விடம் பாவ மன்னிப்புக் கோருங்கள்.  (66:8)\nஅல்லாஹ்வின் தூதர் (ஸல்) அவர்கள் கூறினார்கள்:\nமக்களே! அல்லாஹ்விடம் பாவ மன்னிப்புக் கோருங்கள். ஏனெனில், நான் ஒவ்வொரு நாளும் அவனிடம் நூறுமுறை பாவ மன்னிப்புக் கோருகிறேன்.\n\nஅறிவிப்பவர்: இப்னு உமர் (ரலி),\nநூல்கள்: முஸ்லிம் (5235), அஹ்மத் (17173), அபூதாவுத்(1294)"},
{"index": "578", "header": "இறைநம்பிக்கையாளருக்கு எடுத்துக்காட்டாகத் திகழ்ந்த இரு பெண்கள்", "content": "இறைநம்பிக்கை கொண்டோருக்கு எடுத்துக்காட்டாக ஃபிர்அவ்வின் மனைவியை அல்லாஹ் எடுத்துரைக்கிறான். \"என் இறைவனே! எனக்காக உன்னிடம் சொர்க்கத்தில் ஒரு வீட்டைக் கட்டுவாயாக! ஃபிர்அவ்னிடமிருந்தும், அவனது நடவடிக்கைகளிலிருந்தும் என்னைக் காப்பாற்றுவாயாக! இந்த அநியாயக்காரக் கூட்டத்தாரிடமிருந்தும் என்னைக் காப்பாற்றுவாயாக!\" என அவர் இறைஞ்சியதை நினைவூட்டுவீராக! (இறைநம்பிக்கை கொண்டோருக்கு எடுத்துக்காட்டாக) இம்ரானின் மகள் மர்யமையும் (அல்லாஹ் எடுத்துரைக்கிறான்.) அவர் தனது கற்புநெறியைக் காத்துக் கொண்டார். எனவே நமது உயிரிலிருந்து அதில் ஊதினோம். அவர் தமது இறைவனின் வாக்குகளையும், அவனது வேதங்களையும் உண்மையாக்கினார். அவர் கட்டுப்பட்டு நடப்போரில் ஒருவராகவும் இருந்தார்.  (66:11-12)\n54வது குறிப்பைக் காண்க!"},
{"index": "579", "header": "முதன்முதலில் படைக்கப்பட்ட எழுதுகோல்", "content": "நூன். எழுதுகோலின்மீதும், அவர்கள் எழுதுபவற்றின்மீதும் சத்தியமாக!  (68:1)\nஅல்லாஹ் முதலில் படைத்தது எழுதுகோலைத்தான். 'எழுது' என ஆணையிட்டான். \"எதை நான் எழுதுவது?\" என்று அது கேட்டது. \"விதியை எழுது! இனி நடக்க விருப்பவை அனைத்தையும் எழுது\" என்று இறைவன் கூறினான் என்று நபி (ஸல்) அவர்கள் கூற நான் செவியுற்றுள்ளேன்.\n\nஅறிவிப்பவர்: உபாதா பின் ஸாமித் (ரலி),\nநூல்கள்: திர்மிதீ (3241), அபூதாவுத் (4078), அஹ்மத் (21647)"},
{"index": "580", "header": "நபிகளாரின் நற்குணம்", "content": "நீர் மகத்தான நற்குணம் கொண்டவராக இருக்கிறீர்! (68:4)\nநான் \"இறைநம்பிக்கையாளர்களின் அன்னையே! அல்லாஹ்வின் தூதர் (ஸல்) அவர்களின் குணத்தைப் பற்றிக் கூறுங்கள்!\" எனக் கேட்டேன். அதற்கு ஆயிஷா (ரலி) அவர்கள், \"நீர் குர்ஆனை ஓதவில்லையா?\" என்று கேட்டார்கள். நான் \"ஆம் (ஓதியிருக்கிறேன்)' என்றேன். ஆயிஷா (ரலி) அவர்கள், \"நபி (ஸல்) அவர்களின் குணம் குர்ஆனாகவே இருந்தது\" என்று கூறினார்கள்.\n\nஅறிவிப்பவர்: ஸஅத் பின் ஹிஷாம், நூல்கள்: முஸ்லிம் (1357), அஹ்மத்(24139)\n\nநபி (ஸல்) அவர்கள் மக்களிலேயே மிகவும் நற்குணமுடையவராக விளங்கினார்கள்.\n\nஅறிவிப்பவர்: அனஸ் (ரலி), நூல்கள்: புகாரி (6203), முஸ்லிம் (4348)"},
{"index": "581", "header": "கோள் சொன்னால் கிடைக்கும் தண்டனை", "content": "அவன் கோள் மூட்டிக் கொண்டு, குறை கூறித் திரிபவன். (68:11)\nநபி (ஸல்) அவர்கள் மதீனாவிலுள்ள ஒரு தோட்டத்தைக் கடந்து சென்றார்கள். அப்போது, சவக் குழிகளுக்குள் வேதனை செய்யப்பட்டுக் கொண்டிருந்த இருவரின் ஓலத்தைச் செவியுற்றர்கள். அப்போது, \"இவ்விருவரும் வேதனை செய்யப்படுகிறார்கள். ஒரு பெரும் (பாவச்) செயலுக்காக  இவர்கள் இருவரும் வேதனை செய்யப்படவில்லை\" என்று சொல்லிவிட்டு, \"ஆம்! (ஒரு வகையில் இறைவனிடம் அது பெரும் பாவச் செயல்தான்) இவ்விருவரில் ஒருவரோ, தம் சிறுநீரிலிருந்து (தமது உடலையும் உடையையும்) மறைக்காமலிருந்தார். மற்றொருவரோ, கோள் சொல்லித் திரிந்து கொண்டிருந்தார்\" என்று கூறிவிட்டு, ஒரு (பச்சை) பேரீச்ச மட்டையைக் கொண்டு வரச்சொல்லி அதை இரண்டாகப் பிளந்து ஒவ்வொரு சவக்குழியின் மீதும் ஒரு துண்டை வைத்தார்கள். அதுபற்றி நபி (ஸல்) அவர்களிடம், \"நீங்கள் ஏன் இவ்வாறு செய்தீர்கள்?\" என்று கேட்கப்பட்டது. அதற்கு நபி (ஸல்) அவர்கள், \"இவ்விரு மட்டைகளும் காயாதவரை இவ்விருவரின் வேதனை குறைக்கப்படலாம்\" என்று பதிலளித்தார்கள்.\n\nஅறிவிப்பவர்: இப்னு அப்பாஸ் (ரலி), நூல்கள்: புகாரி (216), முஸ்லிம் (491)\n\nநாங்கள் ஹுதைஃபா பின் அல்யமான் (ரலி) அவர்களுடன் இருந்தோம். அப்போது அவர்களிடம் \"(இங்குள்ள) ஒருவர் (நமக்கிடையே நடக்கும்) உரையாடல்களை (கலீஃபா) உஸ்மான் பின் அஃப்பான் (ரலி) அவர்களிடம் போய்ச் சொல்கிறார்\" என்று கூறப்பட்டது.\nஅப்போது ஹுதைஃபா (ரலி) அவர்கள் \"கோள் சொல்பவன் சொர்க்கம் செல்ல மாட்டான்\" என நபி (ஸல்) அவர்கள் கூற நான் கேட்டுள்ளேன் என்று சொன்னார்கள்.\n\nஅறிவிப்பவர்: ஹம்மாம் பின் ஹாரிஸ், நூல்கள்: புகாரி (6056), முஸ்லிம் (169)"},
{"index": "582", "header": "கெண்டைக் காலிலிருந்து திரை அகற்றப்படும் நாள்", "content": "கெண்டைக் காலிலிருந்து திரை அகற்றப்பட்டு, அவர்கள் ஸஜ்தா செய்வதற்கு அழைக்கப்படும் நாளில் (அதற்கு) அவர்கள் சக்தி பெற மாட்டார்கள். (68:42)\nநபி (ஸல்) அவர்கள் கூறினார்கள்:\nநம் இறைவன் (காட்சியளிப்பதற்காகத்) திரையை அகற்றித் தன் காலை வெளிப்படுத்தும் அந்த (மறுமை) நாளில், இறைநம்பிக்கையுள்ள ஒவ்வோர் ஆணும், இறைநம்பிக்கையுள்ள ஒவ்வொரு பெண்ணும் அவனுக்கு முன்னால் சிரவணக்கம் (சஜ்தா) செய்வார்கள். முகஸ்துதிக்காகவும், மக்களின் பாராட்டைப் பெறுவதற்காகவும் இவ்வுலகில் (தொழுது) சஜ்தா செய்து வந்தவர்கள் மட்டுமே எஞ்சியிருப்பர். அப்போது அவர்கள் சஜ்தா செய்ய முற்படுவார்கள். (ஆனால்) அவர்களின் முதுகந்தண்டு (குனிய முடியாதவாறு) ஒரே கட்டையைப் போல் மாறிவிடும்.\n\nஅறிவிப்பவர்: அபூ ஸயீத் அல்குத்ரீ (ரலி), நூல்கள்: புகாரி (4919), முஸ்லிம்(302)"},
{"index": "583", "header": "மீனுடையவர் - நபி யூனுஸ் பின் மத்தா", "content": "(நபியே!) உமது இறைவனின் தீர்ப்புக்காகப் பொறுமையுடன் இருப்பீராக! மீனுடையவர் (யூனுஸ்) போன்று ஆகி விடாதீர்! அவர் துக்கம் நிறைந்தவராக (நம்மிடம்) இறைஞ்சியதை நினைத்துப் பார்ப்பீராக!  (68:48)\nநபி (ஸல்) அவர்கள், \"யூனுஸ் பின் மத்தா (அலை) அவர்களைவிட நான் சிறந்தவன் என்று (என்னைப் பற்றிக்) கூறுவது எந்த அடியானுக்கும் அழகல்ல\" என்று கூறினார்கள். இவ்விதம், யூனுஸ் (அலை) அவர்களை அவரது தந்தையுடன் இணைத்து, \"மத்தாவின் மகன்\" என்று நபி(ஸல்) அவர்கள் கூறினார்கள்.\n\nஅறிவிப்பவர்: இப்னு அப்பாஸ் (ரலி), நூல்கள்: புகாரி (3395), முஸ்லிம் (4739)"},
{"index": "584", "header": "நபிகளாரைப் பைத்தியக்காரர் என்று விமர்சித்த இறைமறுப்பாளர்கள்", "content": "இறைமறுப்பாளர்கள் இந்த அறிவுரையைச் செவியுறும்போது தமது பார்வைகளால் உம்மை வீழ்த்த முனைகின்றனர். \"இவர் பைத்தியக்காரர்தான்\" என்றும் கூறுகின்றனர். (68:51)\n'அஸ்து ஷனூஆ' எனும் குலத்தைச் சோர்ந்த ளிமாத் பின் ஸஅலபா என்பார் மக்காவுக்கு வந்தார். அவர் காற்று கருப்புக்காக ஓதிப் பார்ப்பவராக இருந்தார். மக்காவைச் சேர்ந்த சில அறிவிலிகள் 'முஹம்மத் ஒரு பைத்தியக்காரர்' என்று கூறுவதை அவர் செவியுற்றார். \"நான் அந்த மனிதரைச் சந்தித்(து ஓதிப்பார்த்)தால் எனது கரத்தால் அவருக்கு அல்லாஹ் நிவாரணம் அளிக்கக்கூடும்\" என்று ளிமாத் சொன்னார். அவ்வாறே அவர் முஹம்மத் (ஸல்) அவர்(களிடம் வந்து அவர்)களைச் சந்தித்தபோது, \"முஹம்மதே! காற்று கருப்புக்காக நான் ஓதிப் பார்த்து வருகிறேன். எனது கரத்தால் தான் நாடியவர்களுக்கு அல்லாஹ் நிவாரணமளிக்கிறான். உங்களுக்கு நான் ஓதிப் பார்க்கட்டுமா?\" என்று கேட்டார்.\nஅதற்கு அல்லாஹ்வின் தூதர் (ஸல்) அவர்கள் \"அனைத்துப் புகழும் அல்லாஹ்வுக்கே உரியது. நாங்கள் அவனைப் போற்றுகிறோம்; அவனிடமே உதவி கோருகிறோம். அல்லாஹ் யாரை நேர்வழியில் செலுத்திவிட்டானோ அவரை எவராலும் வழிகெடுக்க முடியாது. அவன் யாரை வழிகேட்டில் விட்டுவிட்டானோ அவரை எவராலும் நேர்வழியில் சேர்க்க முடியாது. அல்லாஹ்வைத் தவிர வேறு இறைவன் இல்லை; அவன் தனித்தவன்; அவனுக்கு இணையேதுமில்லை என்றும், முஹம்மத் அல்லாஹ்வின் அடிமையும் தூதருமாவார் என்றும் நான் உறுதி கூறுகிறேன். இறைவாழ்த்துக்குப் பின்!\" என்று கூறினார்கள்.\n(இதைக் கேட்ட) ளிமாத், \"நீங்கள் (இப்போது) சொன்ன இந்தச் சொற்களை மீண்டும் சொல்லுங்கள்\" என்று கேட்டார். அல்லாஹ்வின் தூதர் (ஸல்) அவர்கள் அந்தச் சொற்களை முன்புபோலவே மூன்று முறை கூறினார்கள். இதைக் கேட்ட ளிமாத், \"நான் சோதிடர்கள், சூனியக்காரர்கள், கவிஞர்கள் ஆகியோரின் சொற்களைக் கேட்டிருக்கிறேன். ஆனால், நீங்கள் கூறிய சொற்களைப் போன்று நான் கேட்டதேயில்லை. இவை ஆழ்கடலையே தொட்டுவிட்டன. உங்களது கரத்தை நீட்டுங்கள்; நான் இஸ்லாத்தை ஏற்பதற்கு உங்களிடம் உறுதிமொழி அளிக்கிறேன்\" என்று கூறினார். அல்லாஹ்வின் தூதர் (ஸல்) அவர்களும் அவரிடம் உறுதிமொழி வாங்கிக் கொண்டார்கள். அப்போது \"உம்முடைய சமூக மக்களுக்காகவும் (அவர்கள் சார்பாக) உறுதிமொழி அளிப்பீராக!\" என்று கூறினார்கள். அதற்கு ளிமாத் \"என் சமூகத்தாருக்காகவும் (உறுதி அளிக்கிறேன்)\" என்று கூறினார். பிறகு (ஒரு கட்டத்தில்) அல்லாஹ்வின் தூதர் (ஸல்) அவர்கள் அனுப்பிய படைப் பிரிவொன்று அவருடைய சமூகத்தாரைக் கடந்து சென்றது. அப்போது அப்படையின் தலைவர் தம் வீரர்களிடம், \"இதோ இந்த மக்களிடமிருந்து (போர்ச் செல்வமாக) எதையேனும் பெற்றீர்களா?\" என்று கேட்டார். படைவீரர்களில் ஒருவர், \"(ஆம்) நான் ஒரு தண்ணீர் குவளையை அவர்களிடமிருந்து பெற்றேன்\" என்றார். அதற்கு \"அதைத் திருப்பிக் கொடுத்து விடுங்கள்! இவர்கள் ளிமாதின் சமூக மக்கள். (ளிமாத் அளித்துள்ள உறுதிமொழியின் கீழ் இவர்கள் அடைக்கலம் பெற்றவர்கள்)\" என்று கூறினார்.\n\nஅறிவிப்பவர்: இப்னு அப்பாஸ் (ரலி), நூல்: முஸ்லிம் (1576),"},
{"index": "585", "header": "குளிர் காற்றால் அழிக்கப்பட்ட ஆது சமுதாயம்", "content": "ஆது சமுதாயத்தினர் வேகமாக வீசும் கடும் குளிர் காற்றால் அழிக்கப்பட்டனர். (69:6)\n453வது குறிப்பைக் காண்க!"},
{"index": "586", "header": "அர்ஷைச் சுமக்கும் வானவர்கள்", "content": "வானவர்கள் அதன் ஓரங்களில் இருப்பார்கள். அன்று (அவ்வானவர்களில்) எட்டுப் பேர் தமக்கு மேல் உமது இறைவனின் அர்ஷைச் சுமந்து கொண்டிருப்பார்கள். (69:17)\n\"அர்ஷை சுமக்கும் வானவர்கள் தொடர்பாக அறிவிக்க எனக்கு அனுமதியளிக்கப்பட்டுள்ளது. அவர்களின் காதுகளுக்கும் தோள்களுக்கும் ஏழுநூறு ஆண்டு காலம் பயணம் செய்யும் தூரமிருக்கும்\" என்று நபி (ஸல்) அவர்கள் கூறினார்கள்.\n\nஅறிவிப்பவர்: ஜாபிர் (ரலி), நூல்கள்: அபூதாவுத் (4102), தப்ரானீ- அவ்ஸத்(1709)"},
{"index": "587", "header": "எளிய முறையில் விசாரணை செய்யப்படுபவர்", "content": "யாருடைய ஏடு அவரது வலது கரத்தில் கொடுக்கப்படுகிறதோ, அவர் \"வாருங்கள்! எனது ஏட்டைப் படியுங்கள்! எனது கேள்வி கணக்கைச் சந்திப்பேன் என நம்பியிருந்தேன்\" என்று அவர் கூறுவார். (69:19-20)\nஅல்லாஹ்வின் தூதர் (ஸல்) அவர்கள், \"(மறுமை நாளில்) கணக்கு வாங்கப்படும் எவரும் அழிந்தே போய்விடுவார்\" என்று சொன்னார்கள். நான், \"அல்லாஹ்வின் தூதரே! என்னை அல்லாஹ் தங்களுக்கு அர்ப்பணமாக்கட்டும்! \"யாருடைய ஏடு அவரது வலதுகரத்தில் வழங்கப்படுகிறதோ, அவர் மிக எளிய முறையில் விசாரணை செய்யப்படுவார்\" என்றல்லவா அல்லாஹ் (84:8 வசனத்தில்) கூறுகின்றான்?\" என்று கேட்டேன். நபி (ஸல்) அவர்கள், \"இது (கேள்வி கணக்கு தொடர்பானது அன்று; மாறாக, மனிதர்கள் புரிந்த நன்மை தீமைகளின் பட்டியலை) அவர்களுக்கு முன்னால் சமர்ப்பிக்கப்படுவதாகும்; கேள்வி கணக்கின்போது எவன் துருவித் துருவி விசாரிக்கப்படுவானோ, அவன் அழிந்தான்\" என்று கூறினார்கள்.\n\nஅறிவிப்பவர்: ஆயிஷா (ரலி), நூல்கள்: புகாரி (4939), முஸ்லிம் (5514)"},
{"index": "588", "header": "மறுமை வேதனையைப் பற்றிக் கேள்வி கேட்டவன் யார்?", "content": "\"நிகழவிருக்கும் வேதனையைப் பற்றிக் கேட்கக் கூடியவன் கேட்கிறான்\" என்ற (70:1) வசனத்தில் கேள்வி கேட்டவன், 'அந்நழ்ர் பின் அல்ஹாரிஸ் பின் கலதா' ஆவான் என்று இப்னு அப்பாஸ் (ரலி) அவர்கள் குறிப்பிட்டார்கள்.\n\nஅறிவிப்பவர்: ஸயீத் பின் ஜுபைர், நூல்கள்: நஸாயீ-குப்ரா(11556), ஹாகிம்(3854)"},
{"index": "589", "header": "இழப்பை ஏற்படுத்தும் கஞ்சத்தனம்", "content": "மனிதன் பதற்றக்காரனாகவே படைக்கப்பட்டுள்ளான். அவனுக்குத் தீங்கு ஏற்பட்டால் திடுக்கிடுகிறான். அவனுக்குச் செல்வம் வரும்போது கொடுக்காமல் தடுத்துக் கொள்கிறான்.  (70:19-21)\n\"மனிதர்களின் மிகவும் கெட்டவன் யாரெனில், (தர்மம் செய்யப்) பதற்றப்படும் கஞ்சன், (வலிமை) கழன்றுவிட்ட கோழை\" என்று நபி (ஸல்) அவர்கள் கூறினார்கள்.\n\nஅறிவிப்பவர்: அபூஹுரைரா (ரலி), நூல்கள்: அபூதாவுத் (2150), அஹ்மத் (7668)"},
{"index": "590", "header": "பூமியில் வசிப்பவர்களுக்கான முதல் தூதர் நூஹ்", "content": "\"துன்புறுத்தும் வேதனை உமது சமுதாயத்திடம் வரும் முன்னர் அவர்களை எச்சரிக்கை செய்வீராக!\" என்று (கூறி) நூஹை அவரது சமுதாயத்திடம் தூதராக அனுப்பினோம். (71:1)\nஆதம் (அலை) முதல் தூதர் என்றாலும் அவர்கள் அனுப்பப்படும்போது உலகில் மனிதர்களே இல்லை. எனவே, ஆதம் (அலை) அவர்கள் முதல் மனிதராக இருந்தார்கள். பூமியில் வசிக்கும் மனிதர்களுக்கு அனுப்பப்பட்ட முதல் தூதர் நூஹ் (அலை) அவர்கள் ஆவார்கள். மறுமையில் மக்கள் நூஹ் (அலை) அவர்களிடம் சென்று \"நீங்கள் பூமியில் வசிப்பவர்களுக்கு அனுப்பப்பட்ட முதல் இறைத் தூதர்!\" எனக் கூறுவார்கள் என்று பின்வரும் நபிமொழியில் இடம் பெற்றுள்ளது.\n(மறுமையில்) மக்கள் நூஹ் (அலை) அவர்களிடம் சென்று, \"நூஹே! நீங்கள் பூமியில் வசிப்பவர்களுக்கு (அனுப்பப்பட்ட) முதல் இறைத் தூதர் ஆவீர்கள். உங்களை அல்லாஹ், 'நன்றி செலுத்தும் அடியார்' என்று குறிப்பிட்டுள்ளான். நாங்கள் (சிக்கிக் கொண்டு) இருக்கும் அவல நிலையை நீங்கள் பார்க்கவில்லையா? எங்களுக்கு நேர்ந்துள்ள (இந்தத் துன்ப) நிலையை நீங்கள் காணவில்லையா? எங்களுக்காக உங்கள் இறைவனிடம் பரிந்துரைக்க மாட்டீர்களா?\" என்று கேட்பார்கள். அதற்கு அவர்கள், \"என் இறைவன் இன்று என்மீது (கடும்) கோபம் கொண்டுள்ளான். இதற்கு முன் அவன் இதைப் போல் கோபம் கொண்டதில்லை. இதற்குப் பிறகும் இதைப்போல் கோபம் கொள்ள மாட்டான். என்னையே நான் காப்பாற்றிக் கொள்ள வேண்டியுள்ளது. (இறுதி) நபி (ஸல்) அவர்களிடம் செல்லுங்கள்\" என்று கூறுவார். மக்கள் என்னிடம் வருவார்கள். நான் இறை சிம்மாசனத்திற்குக் கீழே சஜ்தா செய்வேன். அப்போது \"முஹம்மதே! உங்கள் தலையை உயர்த்துவீராக! பரிந்துரை செய்யுங்கள். (உங்கள்) பரிந்துரை ஏற்றுக் கொள்ளப்படும். கேளுங்கள். அது உங்களுக்குத் தரப்படும்\" என்று (இறைவனின் தரப்பிலிருந்து) சொல்லப்படும்.\n\nஅறிவிப்பவர்: அபூஹுரைரா (ரலி), நூல்கள்: புகாரி (3340), முஸ்லிம் (327)"},
{"index": "591", "header": "மண்ணிலிருந்து படைக்கப்பட்ட மனித இனம்", "content": "அல்லாஹ், பூமியிலிருந்தே உங்களைச் சிறந்த முறையில் உருவாக்கி வளரச் செய்தான். (71:17)\n348வது குறிப்பைக் காண்க!"},
{"index": "592", "header": "வத்து, சுவாவு, யகூஸ்,யஊக், நஸ்ர் எனும் சிலைகளைப் பற்றிய குறிப்பு", "content": "\"உங்கள் கடவுள்களை நீங்கள் விட்டுவிடாதீர்கள். மேலும் (சிலைகளான) வத்து, சுவாவு, யகூஸ், யஊக், நஸ்ர் ஆகியவற்றையும் விட்டுவிடாதீர்கள்\" என்று அவர்கள் கூறுகின்றனர். (71:23)\nஇறைத் தூதர் நூஹ் (அலை) அவர்களின் (காலத்து) மக்களிடையே (வணங்கப்பட்டுக் கொண்டு) இருந்த சிலைகள், பின்பு அரபுகளிடையே இருந்தன. 'வத்' என்பது, 'தூமத்துல் ஜந்தல்' எனும் இடத்திலிருந்த 'கல்ப்' குலத்தாரின் சிலையாகும். 'சுவாஉ' என்பது \"பனூஹுஃதைல்' குலத்தாரின் சிலையாகும். 'யஃகூஸ்' என்பது 'பனூமுராத்' குலத்தாரின் சிலையாக இருந்தது. பின்னர், 'ஸபஉ' சமுதாயத்தாருக்கு அருகில் (யமனிலுள்ள) 'ஜவ்ஃப்' எனுமிடத்தில் வசித்துவந்த 'பனூ ஃகுதைஃப்' குலத்தாருக்குச் சொந்தமானது. 'யஊக்' என்பது 'பனூ ஹமதான்' குலத்தாரின் சிலையாகும். 'நஸ்ர்' என்பது (யமனின் பழங்குடியரான) 'ஹிம்யர்' மக்களின் சிலையாகும். இவர்கள் 'துல்கிலாஃ' என்பவருடைய சந்ததியினராவர். (தெய்வச் சிலைகளாகக் கற்பிக்கப்பட்ட) இவை (ஐந்தும்) நூஹ் (அலை) அவர்களின் காலத்தில் வாழ்ந்த ஐந்து நல்லவர்களின் பெயர்களேயாகும். பின்னர் இவர்கள் மரணமடைந்தபொழுது இவர்களுடைய மக்களின் மனத்தில் ஷைத்தான், \"அ(ந்த நல்ல)வர்கள் அமர்ந்த அவைகளில் சிலைகளை நிறுவுங்கள். (அவர்களின் நினைவாக) அவற்றுக்கு அவர்களின் பெயர்களையே சூட்டுங்கள்!\" என்று எண்ணச் செய்தான். (அதன்படியே) அவர்களும் செய்தனர். அப்போது அந்த சிலைகள் வணங்கப்படவில்லை. ஆனால், அந்த மக்களும் இறந்து, (அந்தச் சிலைகள் நிறுவப்பட்ட காரணம் குறித்த) அறிவும் மங்கிவிட்டபோது அச்சிலைகள் வணங்கப்படத் தொடங்கின.\n\nஅறிவிப்பவர்: இப்னு அப்பாஸ் (ரலி), நூல்: புகாரி (4920)"},
{"index": "593", "header": "ஜின்களுக்கும் நபிகள் நாயகமே இறைத் தூதர்", "content": "அல்லாஹ்வின் தூதர் (ஸல்) அவர்கள் தம் தோழர்கள் சிலருடன் 'உக்காழ்' எனும் சந்தையை நோக்கிச் சென்றார்கள். (இந்த நேரத்தில்) ஷைத்தான்களுக்கும் வானுலகச் செய்திகளுக்குமிடையே திரையிடப்பட்டு (ஒட்டுக் கேட்க விடாமல் தடுக்கப்பட்டு) விட்டது. (ஒட்டுக் கேட்கச் சென்ற) ஷைத்தான்கள் மீது தீப்பந்தங்கள் ஏவி விடப்பட்டன. (ஒட்டுக் கேட்கச் சென்ற) அந்த ஷைத்தான்கள் (ஒரு செய்தியும் கிடைக்காமல் தம் தலைவர்களிடம்) திரும்பி வந்தனர். அப்போது தலைவர்கள், \"உங்களுக்கு என்ன நேர்ந்தது?\" என்று கேட்டார்கள். ஷைத்தான்கள், \"வானத்துச் செய்திகளுக்கும் எங்களுக்குமிடையே திரையிடப்பட்டு விட்டது; எங்கள் மீது தீப்பந்தங்கள் ஏவி விடப்பட்டன\" என்று பதிலளித்தனர். \"புதியதொரு நிகழ்ச்சி ஏதேனும் நிகழ்ந்திருக்கும். அதுவே உங்களுக்கும் வானத்துச் செய்திகளுக்குமிடையே தடையாக அமைந்திருக்க வேண்டும். எனவே நீங்கள், பூமியின் கீழ்த்திசை, மேல்திசை (என எல்லாத் திசைகளுக்கும்) சென்று புதிதாகச் நிகழ்ந்த அந்நிகழ்ச்சி என்னவென்று ஆராயுங்கள்\" என்றனர். உடனே ஷைத்தான்கள் பூமியின் கீழ்த்திசை, மேல்திசை எங்கும் பயணம் செய்து தங்களுக்கும் வானுலகச் செய்திகளுக்கும் இடையே தடுப்பாய் அமைந்த அந்த நிகழ்ச்சி என்னவென்று ஆராயலாயினர்.\nதிஹாமா எனும் (மக்கா) பகுதியை நோக்கி ஷைத்தான்கள் வந்தபோது உக்காழ் சந்தையை நோக்கிச் சென்று கொண்டிருந்த அல்லாஹ்வின் தூதர் (ஸல்) அவர்கள் நக்லா எனுமிடத்தில் தம் தோழர்களுக்கு ஃபஜ்ரு தொழுகையை முன்னின்று நடத்திக் கொண்டிருந்தார்கள். அப்போது ஓதப்பட்ட குர்ஆன் வசனங்களை அந்த ஷைத்தான்கள் கேட்டபோது அதைக் கவனமாகச் செவிகொடுத்துக் கேட்டனர். அப்போது ஷைத்தான்கள் (தங்களுக்கிடையில்) வானத்துச் செய்திகளை (கேட்க முடியாமல்) உங்களைத் தடுத்தது இதுதான் என்று கூறிவிட்டுத் தம் கூட்டத்தாரிடம் சென்று, \"எங்கள் கூட்டத்தாரே! நாங்கள் ஆச்சரியமான குர்ஆனைச் செவியுற்றோம். இது நேர்வழிக்கு வழிகாட்டுகிறது. எனவே அதன்மீது நாங்கள் நம்பிக்கை கொண்டோம். எங்கள் இறைவனுக்கு யாரையும் இணையாக்க மாட்டோம்\" என்று கூறினர். (இதையொட்டி) மாட்சிமையும் மகத்துவமும் மிக்க அல்லாஹ், தன் தூதருக்கு, \"ஜின்களில் ஒரு குழுவினர் (இக்குர்ஆனைச்) செவியுற்று, 'நாங்கள் ஆச்சரியமான குர்ஆனைச் செவியுற்றோம்' என்று கூறியதாக எனக்கு இறைச் செய்தி அறிவிக்கப்பட்டுள்ளது\" என்று (நபியே!) கூறுவீராக!\" என்று தொடங்கும் இந்த (72வது) அத்தியாயத்தை அருளினான். ஜின்கள் (தம் கூட்டத்தாரிடம்) கூறியது இறைச்செய்தி மூலம்தான் நபி (ஸல்) அவர்களுக்கு அறிவிக்கப்பட்டது.\n\nஅறிவிப்பவர்: இப்னு அப்பாஸ் (ரலி), நூல்கள்: புகாரி (4921), முஸ்லிம் (766)\n\nநான் இப்னு மஸ்ஊத் (ரலி) அவர்களிடம், \"ஜின்களின் இரவில் அல்லாஹ்வின் தூதர் (ஸல்) அவர்களுடன் உங்களில் யாராவது இருந்தீர்களா?\" என்று கேட்டேன். அவர்கள் (பின்வருமாறு) பதிலளித்தார்கள்: இல்லை; ஆனால், ஒருநாள் இரவு நாங்கள் அல்லாஹ்வின் தூதர் (ஸல்) அவர்களுடன் இருந்தபோது திடீரென அவர்களைக் காணவில்லை. எனவே, பள்ளத்தாக்குகளிலும் மலைக் கணவாய்களிலும் அவர்களைத் தேடிப் பார்த்தோம். (அவர்கள் அங்கு இல்லை. எனவே) \"ஜின் அவர்களைத் தூக்கிச் சென்றிருக்கும்; அல்லது மர்மமான முறையில் அவர்கள் கொல்லப்பட்டிருப்பார்கள்' என்று நாங்கள் பேசிக் கொண்டோம். பின்னர் அன்றைய மோசமான இரவை (ஒரு வழியாக)க் கழித்தோம்.\nஅதிகாலையில் நபி (ஸல்) அவர்கள் 'ஹிரா' மலைக் குன்றின் திசையிலிருந்து வந்து கொண்டிருந்தார்கள். உடனே நாங்கள் \"அல்லாஹ்வின் தூதரே! உங்களைக் காணாமல் நாங்கள் தேடினோம். நீங்கள் கிடைக்காமல் போகவே அந்த மோசமான இரவை (ஒருவாறு) கழித்தோம்\" என்று கூறினோம். அப்போது நபி (ஸல்) அவர்கள், \"ஜின்களில் ஒருவர் என்னை அழைக்க வந்தார். எனவே அவருடன் சென்று ஜின்களுக்குக் குர்ஆனை ஓதிக் காட்டினேன்\" என்று கூறினார்கள். பிறகு எங்களை அழைத்துச் சென்று ஜின்கள் விட்டுச் சென்ற அடையாளங்களையும் அவர்கள் பயன்படுத்திய நெருப்பின் தடயத்தையும் காட்டினார்கள்.\nஜின்கள் நபி (ஸல்) அவர்களிடம் (தங்களுக்கு அனுமதிக்கப்பட்ட) உணவு குறித்துக் கேள்வி கேட்டார்கள். அதற்கு நபி (ஸல்) அவர்கள், \"அல்லாஹ்வின் பெயர் சொல்லி அறுக்கப்பட்ட ஒவ்வொரு பிராணியின் எலும்பும் உங்களுக்கு அனுமதிக்கப்பட்டதாகும். அது உங்கள் கரங்களில் இறைச்சியைவிட நிறைவானதாக இருக்கும். ஒவ்வொரு கெட்டிச் சாணமும் உங்களுடைய கால்நடைகளுக்குத் தீவனமாகும்\" என்று கூறினார்கள். பின்னர் அல்லாஹ்வின் தூதர் (ஸல்) அவர்கள் (தம் தோழர்களிடம்), \"எனவே, நீங்கள் (இயற்கைக் கடனை நிறைவேற்றிய பின்பு எலும்பு, கெட்டிச் சாணம் ஆகிய) அவ்விரண்டின் மூலம் துப்புரவு (இஸ்தின்ஜா) செய்யாதீர்கள்; அவ்விரண்டும் உங்களுடைய சகோதரர்க(ளான ஜின்க)ளின் உணவாகும்\" என்று கூறினார்கள்.\n\nஅறிவிப்பவர்: அல்கமா, நூல்கள்: முஸ்லிம் (767), திர்மிதீ (3181), அஹ்மத் (3935)"},
{"index": "594", "header": "ஷைத்தானை விட்டும் பாதுகாக்கப்பட்ட வானம்", "content": "நாங்கள் வானத்தைத் தொட்டுப் பார்த்தோம். அது பலமான பாதுகாவலர்களாலும், தீப்பந்தங்களாலும் நிரப்பப்பட்டிருப்பதைக் கண்டோம். அங்கு(ப் பேசப்படுவதைச்) செவியுறுவதற்காகப் பல இடங்களிலும் அமர்ந்து கொண்டிருந்தோம். ஆனால் இப்போது செவியேற்(க முயற்சிப்)பவர், தமக்காகக் காத்திருக்கும் தீப்பிழம்பையே காண்பார். பூமியில் இருப்பவர்களுக்குத் தீங்கு நாடப்பட்டுள்ளதா? அல்லது அவர்களுடைய இறைவன், அவர்களுக்கு நல்வழியை நாடியுள்ளானா என்பதை நாங்கள் அறிய மாட்டோம். (72:8-10)\n274வது குறிப்பைக் காண்க!"},
{"index": "595", "header": "நபித் தோழர்களின் செயலைப் பார்த்து வியப்புற்ற ஜின்கள்", "content": "நபி (ஸல்) அவர்கள் தொழும் போது அவர்களின் தொழுகையுடன் சேர்ந்து நபித் தோழர்கள் தொழுவதையும், அவர் சுஜூது செய்யும் போது அவர்கள் சுஜூது செய்வதையும் ஜின்கள் பார்த்தபோது நபித் தோழர்கள், இறைத் தூதர் (ஸல்) அவர்களுக்குக் கட்டுப்படுவதைப் பார்த்து வியப்படைந்தனர். அந்த ஜின்கள் தமது சமுதாயத்தினரிடம் வந்து \"அல்லாஹ்வின் அடியா(ராகிய இத்தூத)ர் அவனைப் பிரார்த்திப்பதற்காக (தொழுகையில்) நின்றபோது, அவர்கள் கூட்டமாக அவரை நெருங்கி விடுகின்றனர்\" (72:19) என்று கூறினர்.\n\nஅறிவிப்பவர்: இப்னு அப்பாஸ் (ரலி), நூல்கள்: திர்மிதி (3323), அஹ்மத் (2431)"},
{"index": "596", "header": "கடமையாக இருந்து சுன்னத்தாக மாற்றப்பட்ட இரவுத் தொழுகை", "content": "போர்த்தியிருப்பவரே! இரவில் நின்று தொழுவீராக! (தூங்குவதற்குரிய) குறைவான நேரத்தைத் தவிர! அதில் பாதி அல்லது அதைவிட சற்றுக் குறைத்துக் கொள்வீராக! அல்லது அதைவிட அதிகப்படுத்திக் கொள்வீராக! (73:1-3)\n\"அல்லாஹ்வின் தூதர் (ஸல்) அவர்களின் இரவுத் தொழுகை பற்றிக் கூறுங்கள்\" என்று ஆயிஷா (ரலி) அவர்களிடம் கேட்டேன். அதற்கு அவர்கள், \"யா அய்யுஹல் முஸ்ஸம்மில்...\" (எனத் தொடங்கும் 73வது) அத்தியாயத்தை நீர் ஓதியதில்லையா?\" என்று கேட்டார்கள். நான் \"ஆம் (ஓதியிருக்கிறேன்)' என்றேன். ஆயிஷா (ரலி) அவர்கள், \"வலிமையும் மாட்சிமையுமிக்க அல்லாஹ் இந்த அத்தியாயத்தின் தொடக்க வசனங்களின் மூலம் இரவுத் தொழுகையைக் கடமையாக்கினான். எனவே, நபி (ஸல்) அவர்களும், அவர்களின் தோழர்களும் ஓராண்டு காலம் நின்று தொழுதனர். அந்த அத்தியாயத்தின் இறுதித் தொடரை அல்லாஹ் பன்னிரண்டு மாதங்கள் வானிலேயே நிலைநிறுத்தி வைத்துக் கொண்டான். பின்னர் அந்த அத்தியாயத்தின் இறுதித் தொடரில் அல்லாஹ் சலுகையை அறிவித்தான். எனவே, கடமையாக இருந்த இரவுத் தொழுகை பின்னர் கூடுதல் தொழுகையாக மாறிற்று\" என்று கூறினார்கள்.\n\nஅறிவிப்பவர்: ஸஅத் பின் ஹிஷாம், நூல்கள்: முஸ்லிம் (1357) , நஸாயீ (1583), அபூதாவுத் (1144), அஹ்மத் (23134)"},
{"index": "597", "header": "அழகிய முறையில் குர்ஆன் ஓதுதல்", "content": "குர்ஆனை அழகிய முறையில் நிதானமாக ஓதுவீராக! (73:4)\n\"நபி (ஸல்) அவர்களின் ஓதுதல் முறை எப்படியிருந்தது?\" என  அனஸ் (ரலி) அவர்களிடம் வினவப்பட்டது. அதற்கவர்கள், \"நீட்டி ஓதலே அவர்களின் வழக்கம்\" என்று கூறிவிட்டு,  \"பிஸ்மில்லாஹிர் ரஹ்மானிர் ரஹீம்' என்பதில் \"பிஸ்மில்லா...ஹ்' என நீட்டுவார்கள்; \"அர்ரஹ்மா...ன்' என்றும் நீட்டுவார்கள்; \"அர்ரஹீ...ம்' என்றும் நீட்டுவார்கள்\" என்று பதிலளித்தார்கள்.\n\nஅறிவிப்பவர்: கதாதா, நூல்: புகாரி (5046)\n\nநபி (ஸல்) அவர்களின் ஓதுதல் தொடர்பாக உம்மு ஸலமா (ரலி) அவர்கள் குறிப்பிடும் போது, 'பிஸ்மில்லாஹிர்ரஹ்மானிர்ரஹீம், அல்ஹம்து லில்லாஹி ரப்பில் ஆலமீன், அர்ரஹ்மானிர்ரஹீம், மாலிக்கி யவ்மித்தீன்' என்பதை ஒவ்வொரு ஆயத்தாக நிறுத்தி நிறுத்தி ஓதுவார்கள் என்று குறிப்பிட்டார்கள்.\n\nஅறிவிப்பவர்: அப்துல்லாஹ் பின் அபீ முலைக்கா,\nநூல்கள்: அபூதாவுத் (3487), திர்மிதீ (2851), அஹ்மத் (25371)\nநபி (ஸல்) அவர்கள் கூறினார்கள்:\nகுர்ஆன் ஓதிவந்தவரிடம் (மறுமையில்), \"ஓது! உயர்ந்து செல்! உலகில் நீ சரியான முறையில் ஓதியதைப் போன்று சரியான முறையில் (இங்கும்) ஓது! உன்னுடைய தகுதி (உயர்வு) நீ ஓதிய இறுதி வசனத்தின் அடிப்படையில் (கணக்கிட்டு) அமையும்\" என்று சொல்லப்படும்.\n\nஅறிவிப்பவர்: அப்துல்லாஹ் பின் அம்ர் (ரலி),\nநூல்கள்: அபூதாவுத் (1252), திர்மிதீ (2838), அஹ்மத் (6508)\n\"உங்கள் குரல்களால் குர்ஆனை அழகாக்குங்கள்\" என்று நபி (ஸல்) அவர்கள் கூறினார்கள்.\n\nஅறிவிப்பவர்: பரா இப்னு ஆஸிப் (ரலி), நூல்கள்: அபூதாவூத் (1256), நஸாயீ(1005), இப்னு மாஜா (1332), அஹ்மத் (17763)"},
{"index": "598", "header": "குழந்தைகளையும் நரைத்தோராக மாற்றிவிடும் நாள்", "content": "நீங்கள் (நம்மை) மறுத்தால், குழந்தைகளையும் நரைத்தோராக மாற்றிவிடும் நாளில் உங்களை எப்படித் தற்காத்துக் கொள்வீர்கள்? (73:17)\n'குழந்தைகளையும் நரைத்தோராக மாற்றிவிடும் நாள்' என்பது மனிதர்கள் உயிர்கொடுத்து எழுப்பப்பட்டு விசாரணை செய்யப்படும் மறுமை நாளைக் குறிப்பதாகும். பின்வரும் நபிமொழி அதற்குச் சான்றாகும்.\nஅல்லாஹ்வின் தூதர் (ஸல்) அவர்கள் கூறினார்கள்:\nதஜ்ஜால் என் சமுதாயத்தாரிடையே புறப்பட்டுவந்து, நாற்பதுவரை தங்கியிருப்பான். (நாற்பது நாட்களா, அல்லது நாற்பது மாதங்களா, அல்லது நாற்பது ஆண்டுகளா என்பது எனக்குத் தெரியவில்லை.) அப்போது அல்லாஹ், மர்யமின் புதல்வர் ஈசா (அலை) அவர்களை அனுப்புவான். அவர்கள் (சாயலில்) உர்வா பின் மஸ்ஊத் அவர்களைப் போன்றிருப்பார்கள். அவர்கள் தஜ்ஜாலைத் தேடி வந்து அழிப்பார்கள். பிறகு மக்கள் ஏழாண்டுகள் தங்கியிருப்பார்கள். அன்று எந்த இருவருக்குமிடையேயும் பகையுணர்வு இருக்காது.\nபிறகு அல்லாஹ் ஷாம் (சிரியா) நாட்டின் திசையிலிருந்து குளிர்ந்த காற்று ஒன்றை அனுப்புவான். அப்போது பூமியில், தமது உள்ளத்தில் கடுகு மணியளவு நன்மை, அல்லது இறைநம்பிக்கை (ஈமான்) உள்ள எவரது உயிரையும் அது கைப்பற்றாமல் விட்டுவைக்காது. எந்த அளவுக்கென்றால், உங்களில் ஒருவர் மலைக்கு நடுவே நுழைந்து விட்டாலும் அங்கும் அது நுழைந்து அவரது உயிரைக் கைப்பற்றும். இவ்வாறு அல்லாஹ்வின் தூதர் (ஸல்) அவர்கள் கூறியதை நான் கேட்டேன்.\nமேலும், அல்லாஹ்வின் தூதர் (ஸல்) அவர்கள் கூறினார்கள்: பிறகு (தீமைகளை நோக்கி) விரைந்து செல்வதில் பறவைகளையும், குணத்தில் மிருகங்களையும் ஒத்த தீய மனிதர்களே எஞ்சியிருப்பார்கள். அவர்கள் எந்த நன்மையையும் அறியவோ, எந்தத் தீமையையும் மறுக்கவோ மாட்டார்கள். அப்போது அவர்களிடையே ஷைத்தான் காட்சியளித்து, \"நீங்கள் (எனக்குப்) பதிலளிக்க மாட்டீர்களா?\" என்று கேட்பான். அந்த மக்கள், \"நீ என்ன ஆணையிடுகிறாய்?\" என்று கேட்பார்கள். அப்போது ஷைத்தான், சிலைகளை வழிபடுமாறு ஆணையிடுவான்.\nஇவ்வாறு அவர்கள் (சிலைவழிபாடு செய்துகொண்டு) இருக்கும்போது அவர்களின் வாழ்வாதாரம் தாராளமானதாய் இருக்கும். அவர்களின் வாழ்க்கை செழிப்பானதாக இருக்கும். பிறகு எக்காளம் (ஸூர்) ஊதப்படும். அதைக் கேட்கும் ஒவ்வொருவரின் கழுத்தும் ஒரு பக்கம் சாயும்; மறுபக்கம் உயரும். (அதாவது சுயநினைவிழந்து மூர்ச்சையாகி விடுவார்கள்.) தமது ஒட்டகத்தின் தண்ணீர் தொட்டியைச் செப்பனிட்டுக் கொண்டிருக்கும் ஒருவரே அந்த ஒலியை முதலில் கேட்பார். உடனே அவர் மூர்ச்சையாகி (விழுந்து) விடுவார். (இதையடுத்து) மக்கள் அனைவரும் மூர்ச்சையாகி விடுவர்.\nபிறகு அல்லாஹ் மழையொன்றை அனுப்புவான்; அல்லது இறக்குவான். அது 'பனித்துளி' அல்லது 'நிழலைப்' போன்றிருக்கும். (அறிவிப்பாளர் நுஅமான் அவர்களே ஐயப்பாட்டுடன் அறிவிக்கிறார்.)\nஉடனே அதன் மூலம் மனிதர்களின் உடல்கள் மீண்டும் முளைக்கும். பிறகு மறுபடியும் ஒரு முறை எக்காளம் (ஸூர்) ஊதப்படும். அப்போது அவர்கள் அனைவரும் எழுந்து பார்த்துக் கொண்டிருப்பார்கள். பிறகு (மனிதர்களிடம்) \"மக்களே! உங்கள் இறைவனிடம் வாருங்கள்\" என்றும், (வானவர்களிடம்) \"அவர் களைப் பிடித்து நிறுத்துங்கள்; அவர்கள் விசாரிக்கப்பட வேண்டியவர்கள்\" என்றும் கூறப்படும்.\nபிறகு \"நரகத்திற்குச் செல்லவிருப்பவர்களை (மற்றவர்களைவிட்டுத்) தனியாகப் பிரித்திடுங்கள்\" என்று கூறப்படும். அப்போது \"எத்தனை பேரிலிருந்து (எத்தனை பேரை)?\" என்று கேட்கப்படும். அதற்கு \"(நரகத்திற்குச் செல்லவிருக்கும்) ஒவ்வோர் ஆயிரம் பேரிலிருந்தும் தொள்ளாயிரத்துத் தொண்ணூற்றொன்பது பேரை\" என்று பதிலளிக்கப்படும். (பயங்கர சூழ்நிலையின் காரணத்தால்) பாலகன்கூட நரைத்து (மூப்படைந்து)விடுகின்ற நாள் அதுதான்; கணைக்கால் திறக்கப்படும் நாளும் அதுதான்.\n\nஅறிவிப்பவர்: அப்துல்லாஹ் பின் அம்ர் (ரலி),\nநூல்கள்: முஸ்லிம் (5635), அஹ்மத் (6268)"},
{"index": "599", "header": "குர்ஆனில் இயன்றதை ஓதித் தொழுதல்", "content": "குர்ஆனிலிருந்து உங்களால் இயன்றதை ஓதுங்கள்! (73:20)\nஅல்லாஹ்வின் தூதர் (ஸல்) அவர்கள் பள்ளிவாசலுக்கு வந்தார்கள். அப்போது மற்றொரு மனிதரும் பள்ளிக்கு வந்து தொழுதார். (தொழுது முடிந்ததும்) நபி (ஸல்) அவர்களுக்கு சலாம் சொன்னார். நபி (ஸல்) அவர்கள் பதில் (சலாம்) சொல்லிவிட்டு, \"திரும்பச் சென்று தொழுவீராக! ஏனெனில் நீர் (முறையாகத்) தொழவில்லை\" என்று கூறினார்கள். அவர் திரும்பிச் சென்று முன்பு போல் தொழுதுவிட்டு வந்து (மீண்டும்) நபி (ஸல்) அவர்களுக்கு சலாம் சொன்னார். அப்போதும் நபி (ஸல்) அவர்கள், \"திரும்பிச் சென்று தொழுவீராக! ஏனெனில் நீர் (முறையாகத்) தொழவில்லை\" என்று கூறினார்கள். இவ்வாறு மூன்று தடவை நடந்தது. அதன் பிறகு அந்த மனிதர், சத்திய(மார்க்க)த்துடன் உங்களை அனுப்பியவன்மீது ஆணையாக! இதைவிட அழகாக எனக்குத் (தொழத்)தெரியாது. எனவே நீங்களே எனக்கு கற்றுத் தாருங்கள்\" என்று கூறினார். அதற்கு நபி (ஸல்) அவர்கள் (பின் வருமாறு) கூறினார்கள்:\nநீர் தொழுகைக்காக நின்றதும், (அல்லாஹு அக்பர் என்று) தக்பீர் கூறுவீராக! பின்னர் குர்ஆனில் உமக்குத் தெரிந்தவற்றை ஓதுவீராக! பின்னர் ருகூவில் (குனிந்ததும் நிமிர்ந்து விடாமல்) (நன்கு) நிலைகொள்ளும் அளவுக்கு நீர் ருகூஉ செய்வீராக! பிறகு (நின்றதும் குனிந்துவிடாமல்) நிமிர்ந்து நிலையில் நேராக நிற்கும் அளவுக்கு உயர்வீராக! பின்னர் சஜ்தாவில் (நன்கு) நிலை கொள்ளும் அளவுக்கு நீர் சிரவணக்கம் (சஜ்தா) செய்வீராக! பின்னர் (தலையை) உயர்த்தி, நிலைகொள்ளும் அளவுக்கு இருப்பில் அமர்வீராக! இதையே உமது எல்லாத் தொழுகைகளிலும் கடைப்பிடிப்பீராக!\n\nஅறிவிப்பவர்: அபூஹுரைரா (ரலி), நூல்கள்: புகாரி (757) முஸ்லிம் (662)"},
{"index": "600", "header": "நாம் செய்யும் நல்லறங்களே நமக்குரியது", "content": "உங்களுக்காக நன்மையிலிருந்து எதை நீங்கள் முற்படுத்துகிறீர்களோ அதை அல்லாஹ்விடம் மிகச் சிறந்ததாகவும், மகத்தான கூலியாகவும்  பெற்றுக் கொள்வீர்கள். அல்லாஹ்விடம் பாவ மன்னிப்புக் கோருங்கள்! அல்லாஹ் மன்னிப்புமிக்கவன்; நிகரிலா அன்பாளன். (73:20)\nநபி (ஸல்) அவர்கள் \"உங்களில் யாருக்காவது தமது செல்வத்தைவிடத் தம் வாரிசுகளின் செல்வம் விருப்பமானதாக இருக்குமா?\" என்று கேட்டார்கள். தோழர்கள் \"அல்லாஹ்வின் தூதரே! எங்கள் அனைவருக்குமே (வாரிசுகளின் செல்வத்தைவிட) எங்களின் செல்வமே விருப்பமானதாகும்\" என்று பதிலளித்தார்கள். \"அவ்வாறாயின், ஒருவர் (இறப்பதற்கு முன் அறவழியில்) எதைச் செலவிட்டாரோ அதுதான் அவரது செல்வமாகும். (இறக்கும்போது) எதை விட்டுச்செல்கிறாரோ அது அவரது வாரிசுகளின் செல்வமாகும்\" என்று நபி (ஸல்) அவர்கள் கூறினார்கள்.\n\nஅறிவிப்பவர்: இப்னு மஸ்வூத் (ரலி),\nநூல்கள்: புகாரி (6442), நஸாயீ (3554), அஹ்மத்(3443)"},
{"index": "601", "header": "நபித்துவத்தின் தொடக்க காலமும், இறைவனின் அறிவுரைகளும்", "content": "நபி (ஸல்) அவர்கள் கூறினார்கள்:\n\"(வானவர் ஜிப்ரீல்  அவர்கள்  முதன் முதலாக ஹிரா குகையில் எனக்கு இறைச் செய்தியைக் கொண்டு வந்தார்.) .....பிறகு சிறிது காலத்திற்கு (மூன்றாண்டுகளுக்கு) எனக்கு வஹீ வருவது  நின்று போய் விட்டது. (அந்தக் கால கட்டத்தில் ஒரு முறை) நான் (பாதையில்) நடந்து சென்று கொண்டிருந்தபோது வானத்திலிருந்து ஒரு சப்தத்தைக் கேட்டேன். உடனே, என் பார்வையை வானத்தை நோக்கி உயர்த்தினேன். அங்கே 'ஹிரா' குகையில் என்னிடம் வந்த அதே வானவர் வானத்திற்கும் பூமிக்குமிடையே (இருந்த பிரமாண்டமான) ஒரு நாற்காலியில் அமர்ந்து கொண்டிருந்தார். அவரைக் கண்டு நான் பீதிக்குள்ளாகி விட்டேன். அதன் விளைவாக (மூர்ச்சையுற்றுத்) தரையில் விழுந்து விட்டேன். பிறகு, (மயக்கம் தெளிந்தவுடன்) என் வீட்டாரிடம் சென்று, \"எனக்குப் போர்த்துங்கள். எனக்குப் போர்த்துங்கள்\" என்று (நடுக்கத்துடன்) கூறினேன். அவ்வாறே போர்வை போர்த்தப்பட்டது. அப்போது அல்லாஹு தஆலா, \"போர்த்தியிருப்பவரே! எழுந்து, (மக்களை) எச்சரிப்பீராக! உம் இறைவனைப் பெருமைப்படுத்துவீராக! உம்முடைய ஆடைகளைத் தூய்மையாக்கிக் கொள்வீராக! அசுத்தத்தை விட்டும் விலகியிருப்பீராக!\" என்னும் (74:1-5) வசனங்களை அருளினான்.\n\nஅறிவிப்பவர்: ஜாபிர் (ரலி), நூல்கள்: புகாரி (3238), முஸ்லிம் (257)"},
{"index": "602", "header": "குர்ஆனைப் பாதுகாப்பது இறைவனின் பொறுப்பு", "content": "இ(க்குர்ஆனை ஓதுவ)தற்கு அவசரப்பட்டு (நபியே!) உமது நாவை அசைக்காதீர்! அதை (உமது உள்ளத்தில்) ஒன்றுசேர்ப்பதும், அதை ஓதச் செய்வதும் நமது பொறுப்பாகும். அதை நாம் ஓதும்போது அதன் ஓதுதலைப் பின்தொடர்வீராக! பின்னர் அதை விளக்குவது நமது பொறுப்பாகும். (75:16-19)\n323வது குறிப்பைக் காண்க!"},
{"index": "603", "header": "இறைவனைக் காண்பதே பெரும் பேறு", "content": "அந்நாளில் சில முகங்கள் ஒளிவீசும்; தமது இறைவனைப் பார்த்துக் கொண்டிருக்கும்.  (75:22,23)\n248வது குறிப்பைக் காண்க!"},
{"index": "604", "header": "\"உனக்கு அழிவு நெருங்கி விட்டது\" என்பதன் விளக்கம்", "content": "\"உனக்கு (அழிவு) நெருங்கி விட்டது. மிக நெருங்கி விட்டது\" எனும் (75:34) வசனம் ஓர் எச்சரிக்கையாகும்.\n\nஅறிவிப்பவர்: இப்னு அப்பாஸ் (ரலி), நூல்கள்: புகாரி (4929)\n\n\"உனக்கு (அழிவு) நெருங்கி விட்டது. மிக நெருங்கி விட்டது\" என்ற (75:34) வசனம் தொடர்பாக இப்னு அப்பாஸ் (ரலி) அவர்களிடம், \"நபி (ஸல்) அவர்கள் எதையும் சொன்னார்களா? அல்லது அல்லாஹ் இறக்கினானா?\" என்று கேட்டேன். அதற்கு அவர்கள், \"அல்லாஹ்வின் தூதர் கூறினார்கள். பின்னர் அல்லாஹ் இறக்கினான்\" என்று பதிலளித்தார்கள்.\n\nஅறிவிப்பவர்: ஸயீத் பின் ஜுபைர்,\nநூல்கள்: ஹாகிம் (3881), நஸாயீ - குப்ரா (11574), தப்ரானீ - கபீர் (12132)"},
{"index": "605", "header": "ஜுமுஆ நாள் ஃபஜ்ர் தொழுகையில் ஓதப்படும் அத்தியாயம்", "content": "நபி (ஸல்) அவர்கள், ஜுமுஆ நாளில் ஃபஜ்ர் தொழுகையில் அலிஃப், லாம், மீம், தன்ஸீல் அஸ்ஸஜ்தா (எனும் 32வது) அத்தியாயத்தையும், ஹல் அத்தா அலல் இன்ஸான் (எனும் 76வது) அத்தியாயத்தையும் ஓதுவார்கள்.\n\nஅறிவிப்பவர்: அபூஹுரைரா (ரலி), நூல்கள்: புகாரி (891), முஸ்லிம் (1595)"},
{"index": "606", "header": "நிறைவேற்ற வேண்டிய நேர்ச்சையும் நிறைவேற்றக், கூடாத நேர்ச்சையும்", "content": "அவர்கள் நேர்ச்சைகளை நிறைவேற்றுவார்கள். ஒரு நாளுக்காக அஞ்சுவார்கள். அதன் தீங்கு பரவலாக இருக்கும். (76:7)\nநபி (ஸல்) அவர்கள் கூறினார்கள்:\nஅல்லாஹ்வுக்கு வழிபடுவதாக ஒருவர் நேர்ந்து கொண்டால் (அதை நிறைவேற்றும் முகமாக) அவனுக்கு அவர் வழிபடட்டும். அல்லாஹ்வுக்கு மாறு செய்வதாக ஒருவர் நேர்ந்து கொண்டால் (அதை நிறைவேற்றுவதற்காக) அவனுக்கு அவர் மாறு செய்திட வேண்டாம்.\n\nஅறிவிப்பவர்: ஆயிஷா (ரலி), நூல்கள்: புகாரி (6696), திர்மிதீ (1446), நஸாயீ(3746), அபூதாவுத் (2862), இப்னுமாஜா (2117), அஹ்மத் (22946)"},
{"index": "607", "header": "குகையில் அருளப்பட்ட அத்தியாயம்", "content": "நாங்கள் நபி (ஸல்)  அவர்களுடன் மினாவிலுள்ள ஒரு குகையிலிருந்தோம்.  அப்போது \"வல்முர்ஸலாத்\" எனும்  (77வது) அத்தியாயம் அவர்களுக்கு அருளப்பட்டது.  அதை நான் நபி (ஸல்) அவர்களின் வாயிலிருந்து புத்தம் புதியதாக (ஓதக்) கேட்டுக் கொண்டிருந்தேன். அதை ஓதியதால் அவர்களின் வாய் ஈரமாக இருந்தது.  அப்போது ஒரு பாம்பு எங்களை நோக்கிச் சீறியது.  உடனே நபி (ஸல்)  அவர்கள், \"அதைக் கொல்லுங்கள்!\" என்றார்கள்.  நாங்கள் அதைக் கொல்ல விரைந்தபோது அது சென்றுவிட்டது.  அப்போது நபி (ஸல்)  அவர்கள் \"அதன் தீங்கிலிருந்து நீங்கள் காப்பாற்றப்பட்டது போன்றே உங்கள் தீங்கிலிருந்து அதுவும் காப்பாற்றப்பட்டு விட்டது!\" என்று கூறினார்கள்.\n\nஅறிவிப்பவர்: இப்னு மஸ்வூத் (ரலி), நூல்கள்: புகாரி (1830), முஸ்லிம் (4500)\n\nநான் 'வல்முர்சலாத்தி உர்ஃபன்' எனும் (குர்ஆனின் 77வது) அத்தியாயத்தை ஓதுவதை (என் தாயார்) உம்முல் ஃபள்ல் (ரலி) அவர்கள் செவியுற்றார்கள். அப்போது அவர்கள், \"என்னருமை மகனே! அல்லாஹ்வின்மீது ஆணையாக! நீ இந்த அத்தியாயத்தை ஓதி, எனக்கு (ஒன்றை) நினைவூட்டி விட்டாய். அல்லாஹ்வின் தூதர் (ஸல்) அவர்கள் மஃக்ரிப் தொழுகையில் இ(ந்த அத்தியாயத்)தை ஓதக் கேட்டதே நான் இறுதியாக அவர்களிடமிருந்து செவியேற்றதாகும்\" என்று கூறினார்கள்.\n\nஅறிவிப்பவர்: இப்னு அப்பாஸ் (ரலி), நூல்கள்: புகாரி (763), முஸ்லிம் (790)"},
{"index": "608", "header": "அற்ப விந்துத் துளியிலிருந்து படைக்கப்பட்ட மனிதனின் நிலை", "content": "அற்ப நீரிலிருந்து உங்களை நாம் படைக்கவில்லையா? (77:20)\nநபி (ஸல்) அவர்கள் ஒரு நாள் தமது முன்கையில் (சிறிது) எச்சிலை உமிழ்ந்தார்கள். அதன் அருகில் தனது விரலை வைத்து (பின்வருமாறு) கூறினார்கள்:\nஅல்லாஹ் (மனிதனை நோக்கி), \"ஆதமுடைய மகனே! என்னை எவ்வாறு நீ இயலாமல் ஆக்க முடியும்? இதுபோன்ற ஒன்றிலிருந்துதான் உன்னை நான் படைத்தேன். இறுதியாக நான் உன்னை ஒழுங்குபடுத்திச் சீராக அமைத்தேன். நீ இரண்டு ஆடைகளுக்கு மத்தியில் (அவற்றை அணிந்து) நடந்து சென்றாய். உன் (ஆணவ நடையி)னால் பூமிக்கும் கடும் சப்தம் இருந்தது. நீ (செல்வத்தைச்) சேமித்தாய். (தர்மம் செய்யாமல்) தடுத்துக் கொண்டாய். முடிவில் உயிர் தொண்டைக் குழியை அடையும்போது \"நான் தர்மம் செய்கிறேன்\" என்கிறாய். தர்மம் செய்வதற்குரிய நேரம் எங்கே இருக்கிறது?\" என்று கூறுகிறான்.\n\nஅறிவிப்பவர்: புஸ்ர் இப்னு ஜஹ்ஹாஷ் (ரலி), நூல்: அஹ்மத் (17842)"},
{"index": "609", "header": "ஸூர் ஊதப்படும் நாளில் மனிதர்களின் நிலை", "content": "ஸூர் ஊதப்படும் நாளில் நீங்கள் கூட்டம், கூட்டமாக வருவீர்கள். (78:18)\n453வது குறிப்பைக் காண்க!"},
{"index": "610", "header": "மறுமை நாள் எப்போது என்பதை அல்லாஹ் மட்டுமே அறிவான்", "content": "\"அது எப்போது நிகழும்?\" என மறுமை நாளைப் பற்றி உம்மிடம் கேட்கின்றனர். அதைப் பற்றிக் கூறுவதற்கு உமக்கு என்ன (ஞானம்) இருக்கிறது? உமது இறைவனிடமே அதன் முடிவு இருக்கிறது. (79:42-44)\n\"அது எப்போது நிகழும்?\" என மறுமை நாளைப் பற்றி உம்மிடம் கேட்கின்றனர். அதைப் பற்றிக் கூறுவதற்கு உமக்கு என்ன (ஞானம்) இருக்கிறது?\" என்ற (79:42,43) வசனம் இறங்கும்வரை நபி (ஸல்) அவர்களிடம் மறுமை நாளைப் பற்றி (மக்களால்) கேட்கப்பட்டுக் கொண்டே இருந்தது.\n\nஅறிவிப்பவர்: ஆயிஷா (ரலி),\nநூல்கள்: ஹாகிம் (7), முஸ்னத் இஸ்ஹாக் பின் ராஹவைஹீ (777)"},
{"index": "611", "header": "நபிகளார் கடுகடுத்த நிகழ்வும், இறைவனின் கண்டிப்பும்", "content": "பார்வையற்ற ஒருவர் தன்னிடம் வந்ததற்காக (நபியாகிய) இவர் கடுகடுத்தார்; புறக்கணித்தார். (80:1-2)\n\"இவர் கடுகடுத்தார். புறக்கணித்தார்\" என்ற (80:1) வசனம், கண் தெரியாத இப்னு உம்மி மக்தூம் (ரலி) அவர்கள் தொடர்பாக இறங்கியது. நபி (ஸல்) அவர்களிடம் இப்னு உம்மி மக்தூம் (ரலி) அவர்கள் வந்து, \"எனக்கு வழிகாட்டுங்கள்\" என்று கேட்டார்கள். அப்போது அங்கு இணைவைப்பவர்களின் தலைவர்கள் இருந்தார்கள். அதனால் நபிகளார் அவரைப் புறக்கணித்து மற்றவரிடம் (இணைவைப்பு தலைவரிடம்) திரும்பி, \"நான் சொல்வது உங்களுக்குப் பிரச்சனையாக உள்ளதா?\" என்று கேட்டார்கள். அவர் இல்லை என்றார். அப்போது இந்த வசனம் இறங்கியது.\n\nஅறிவிப்பவர்: ஆயிஷா (ரலி), நூல்கள்: திர்மிதீ (3254), இப்னு ஹிப்பான் (535), முஸ்னத் அபீயஃலா (4848), ஹாகிம் (3896)"},
{"index": "612", "header": "சங்கைக்குரிய நல்லோரான வானவர்கள்", "content": "(அந்த ஏடுகள் வானவர்கள் எனும்) சங்கைக்குரிய நல்லோர்களாகிய எழுத்தர்களின் கைகளில் உள்ளன. (80:15-16)\nநபி (ஸல்) அவர்கள் கூறினார்கள்: குர்ஆனை மனனமிட்டு(ச் சிரமமின்றி) ஓதி வருபவர் சங்கைக்குரிய எழுத்தர்க(ளான வானவர்க)ளைப் போன்றவராவார். குர்ஆனை (மனனம் செய்யாவிட்டாலும் அதனைச்) சிரமத்துடன் தொடர்ந்து ஓதி வருபவருக்கு இருமடங்கு நன்மைகள் உண்டு.\n\nஅறிவிப்பவர்: ஆயிஷா (ரலி), நூல்கள்: புகாரி (4937), முஸ்லிம் (1462)"},
{"index": "613", "header": "மறுமையின் கடுமையான நிலை", "content": "அந்நாளில் ஒவ்வொரு மனிதனுக்கும், (பிறரைக் கவனிக்காமல்) தன்னைப் பற்றியே கவனம் செலுத்தும் ஒரு நிலைதான் இருக்கும். (80:37)\n300வது குறிப்பைக் காண்க!"},
{"index": "614", "header": "உலக அழிவை நேரடியாக எடுத்துரைக்கும் அத்தியாயங்கள்", "content": "சூரியன் சுருட்டப்படும் போது... (81:1)\nநபி (ஸல்) அவர்கள் கூறினார்கள்:\nமறுமை நாள் எப்படி ஏற்படும் என்பதைக் கண்ணால் காண்பதைப் போன்று காண விரும்புவர், \"சூரியன் சுருட்டப்படும்போது...\" (என்று தொடங்கும் 81வது அத்தியாயம்), \"வானம் பிளந்து விடும்போது..\" (என்று தொடங்கும் 82வது அத்தியாயம்), \"வானம் பிளந்து விடும்போது..\" (என்று தொடங்கும் 84வது அத்தியாயம்) ஆகியவற்றை ஓதிக் கொள்ளட்டும்.\n\nஅறிவிப்பவர்: இப்னு உமர் (ரலி),\nநூல்கள்: திர்மிதீ (3256), அஹ்மத் (4575), ஹாகிம் (8719)\nநபி (ஸல்) அவர்கள் கூறினார்கள்:\nமறுமை நாளில் சூரியனும் சந்திரனும் சுருட்டப்பட்டு (ஒளியிழந்து) விடும்.\n\nஅறிவிப்பவர்: அபூஹுரைரா (ரலி), நூல்: புகாரி (3200)"},
{"index": "615", "header": "ஃபஜ்ர் தொழுகையில் நபிகளார் ஓதிய வசனங்கள்", "content": "தொடர்ந்து ஓடி மறைகின்ற, (மீண்டும்) உதிக்கின்ற நட்சத்திரங்கள்மீது சத்தியம் செய்கிறேன். பின்னோக்கிச் செல்லும் போதுள்ள இரவின்மீது சத்தியமாக! (81:15-17)\nநான் நபி (ஸல்) அவர்களுக்குப் பின்னால் ஃபஜ்ர் தொழுகையைத் தொழுதேன். அதில் அவர்கள் \"ஃபலா உக்ஸிமு பில் குன்னஸில் ஜவாரில் குன்னஸி' எனும் வசன(ங்கள் இடம்பெற்றுள்ள 81வது அத்தியாய)த்தை ஓதுவதைக் கேட்டேன். நபி (ஸல்) அவர்கள் முழுமையாக சஜ்தாவிற்குப் போய்ச் சேராதவரை எங்களில் எவரும் தமது முதுகை (சஜ்தாவிற்காக) வளைக்க மாட்டார்.\n\nஅறிவிப்பவர்: அம்ர் பின் ஹுரைஸ் (ரலி), நூல்கள்: முஸ்லிம் (818), நஸாயீ(942), அபூதாவுத் (694), இப்னுமாஜா (809), அஹ்மத் (17984)"},
{"index": "616", "header": "கடமையான தொழுகைகளில் சிறிய அத்தியாயங்களை ஓதுதல்", "content": "முஆத் (ரலி), இஷா தொழுகையை நீட்டித் தொழுவித்தார். (இதுதொடர்பாக நபிகளாரிடம் புகார் வந்தபோது) \"முஆதே! நீர் குழப்பத்தை ஏற்படுத்துகிறீரா? 'ஸப்பிஹிஸ்ம ரப்பில் அஃலா', 'வள்ளுஹா', 'இதாஸ்ஸாமவுன் ஃபதரத்' ஆகிய அத்தியாயங்கள் எங்கே? (இவற்றை ஓதக் கூடாதா?)\" என்று நபி (ஸல்) கேட்டார்கள்.\n\nஅறிவிப்பவர்: ஜாபிர் (ரலி), நூல்: நஸாயீ (987)"},
{"index": "617", "header": "மறுமை நாளில் சாட்சியளிக்கும் வானவர்கள்", "content": "உங்கள்மீது கண்காணிப்பாளர்கள் உள்ளனர். (அவர்கள்) கண்ணியத்திற்குரியவர்கள்; எழுத்தர்கள்.  நீங்கள் செய்வதை அவர்கள் அறிகின்றனர். (82:10-12)\nஅல்லாஹ்வின் தூதர் (ஸல்) அவர்கள் கூறினார்கள்:\nஅடியான் (தன் இறைவனிடம்), \"என் இறைவா! நீ எனக்கு அநீதியிழைப்பதிலிருந்து பாதுகாப்பு வழங்குவாய் என உறுதியளிப்பாய் அல்லவா?\" என்று கேட்பான்.\nஅதற்கு இறைவன், \"ஆம்' என்பான். அடியான், \"அவ்வாறாயின், எனக்கெதிராக (சாட்சியம் கூற) என்னிடமிருந்தே தவிர வேறெந்த சாட்சியத்தையும் நான் அனுமதிக்க மாட்டேன்\" என்று கூறுவான்.\nஅதற்கு இறைவன், \"இன்று உனக்கெதிராகச் சாட்சியமளிக்க நீயும் கண்ணியமிக்க எழுத்தர்(களான வானவர்)களுமே போதும்\" என்பான். பிறகு அவனது வாய்க்கு முத்திரையிடப்படும். அவனுடைய உறுப்புகளிடம், \"பேசுங்கள்\" என்று சொல்லப்படும். உடனே அவை அந்த அடியான் செய்த செயல்களைப் பற்றி எடுத்துரைக்கும்.\nபிறகு அந்த அடியானும் உறுப்புகளும் தனியாகப் பேசுவதற்கு அனுமதியளிக்கப்படும். அப்போது அந்த அடியான், \"உங்களுக்கு நாசமுண்டாகட்டும்! தொலைந்து போங்கள். உங்களுக்காகத்தானே நான் (இவ்வளவு நேரம் இறைவனிடம்) வழக்காடினேன்\" என்று (தன் உறுப்புகளிடம்) சொல்வான்.\n\nஅறிவிப்பவர்: அனஸ் (ரலி), நூல்கள்: முஸ்லிம் (5679), நஸாயீ - குப்ரா (11589)"},
{"index": "618", "header": "ஒருவருக்கொருவர் உதவ முடியாத மறுமை நாள்", "content": "அந்நாளில் ஒருவர், மற்றவருக்கு எதையும் செய்வதற்குச் சக்தி பெற மாட்டார்கள். அந்நாளில் அதிகாரம் அல்லாஹ்வுக்கே உரியது. (82:19)\n\"(நபியே!) உம்முடைய நெருங்கிய உறவினர்களை எச்சரிப்பீராக!\" எனும் (26:214) இறைவசனத்தை அல்லாஹ் அருளியபொழுது அல்லாஹ்வின் தூதர் (ஸல்) அவர்கள் எழுந்து நின்று, 'குறைஷிக் குலத்தாரே!' என்றோ அது போன்ற ஒரு சொல்லையோ கூறி (அழைத்து), \"ஓரிறை வணக்கத்தையும், நற்செயல்களையும் விலையாகத் தந்து உங்களுக்கு (நரக நெருப்பிலிருந்து) விடுதலை வாங்கிக் கொள்ளுங்கள். அல்லாஹ்வின் தண்டனையிலிருந்து சிறிதளவும் உங்களைக் காப்பாற்ற என்னால் முடியாது. அப்து மனாஃபின் மக்களே! உங்களை அல்லாஹ்வின் தண்டனையிலிருந்து என்னால் சிறிதளவும் காப்பாற்ற முடியாது. அப்துல் முத்தலிபின் மகன் அப்பாஸே! உங்களை அல்லாஹ்வின் தண்டனையிலிருந்து என்னால்  சிறிதளவும் காப்பாற்ற  முடியாது. அல்லாஹ்வின் தூதருடைய அத்தை (மாமி) ஸஃபிய்யாவே! உங்களை அல்லாஹ்வின் தண்டனையிலிருந்து என்னால்  சிறிதளவும் காப்பாற்ற முடியாது. முஹம்மதின் மகள் ஃபாத்திமாவே! என் செல்வத்திலிருந்து நீ விரும்பியதைக் கேள் (தருகிறேன்).  (ஆனால்) அல்லாஹ்வின் தண்டனையிலிருந்து என்னால் சிறிதளவும் உன்னைக் காப்பாற்ற முடியாது\" என்று கூறினார்கள்.\n\nஅறிவிப்பவர்: அபூஹுரைரா (ரலி), நூல்கள்: புகாரி (2753), முஸ்லிம் (303)"},
{"index": "619", "header": "அளவு நிறுவையில் மோசடி செய்யக் கூடாது", "content": "(அளவு, நிறுவையில்) குறைவு செய்வோருக்குக் கேடுதான். அவர்கள் மக்களிடமிருந்து அளந்து வாங்கும்போது நிறைவாக வாங்குகின்றனர். ஆனால் அவர்களுக்கு அளந்தோ அல்லது நிறுத்தோ கொடுக்கும்போது குறைவை ஏற்படுத்துகின்றனர். (83:1-3)\nசுவைத் இப்னு கைஸ் (ரலி) அவர்கள் அறிவிக்கிறார்கள்:\nநானும், மஹ்ரஃபா அல்அப்திய்யு என்பாரும் ஹஜர் பகுதியிலிருந்து ஆடைகளை இறக்குமதி செய்து கொண்டு வந்தோம். நபி (ஸல்) அவர்கள் எங்களிடம் வந்து ஒருசில முழுக்கால் சட்டைகளை விலைபேசி வாங்கினார்கள். எனக்கருகில் எடையாளர் ஒருவர் இருந்தார். அவர் கூலியை எடையிட்டார். அப்போது நபியவர்கள் அந்த எடையாளரை நோக்கி \"எடையிடுவீராக! (எடைத் தட்டு முள் சாயுமாறு) நன்கு கனக்கச் செய்வீராக\" என்று சொன்னார்கள்.\nநூல்கள்: திர்மிதி (1226), நஸாயீ (4515), அபூதாவுத் (2898), இப்னு மாஜா (2211)\nநபி (ஸல்) அவர்கள் கூறினார்கள்: நீங்கள் எடையிட்டால் எடையை நன்கு கனக்கச் செய்யுங்கள்.\n\nஅறிவிப்பவர்: ஜாபிர் (ரலி), நூல்: இப்னுமாஜா (2222)\n\nநபி (ஸல்) அவர்கள் காலத்தில் இருந்த மோசடிகளைப் பற்றிப் பின்வரும் ஹதீஸ்கள் எடுத்துரைக்கின்றன.\nஅபூ ஹுரைரா (ரலி) அவர்கள் அறிவிக்கிறார்கள்: நபி (ஸல்) அவர்கள் (போர் தொடுக்க) கைபரில் இருக்கும்போது நான் மதீனாவிற்கு வந்தேன். அப்போது பனூ கிஃபார் கோத்திரத்தைச் சேர்ந்த ஒருவர் சுப்ஹில் மக்களுக்கு இமாமத் செய்து கொண்டிருந்தார். அவர் முதல் ரக்அத்தில் \"காஃப், ஹா, யா, அய்ன், ஸாத்\" என்ற அத்தியாயத்தை ஓதினார். இரண்டாம் ரக்அத்தில் \"(அளவு, நிறுவையில்) குறைவு செய்வோருக்குக் கேடுதான்\" (என்று தொடங்கும் 83வது) அத்தியாயத்தை ஓதினார். (அப்போது) எங்களிலிருந்த ஒருவர் (பற்றி எண்ணினேன்.) அவருக்கு இரண்டு அளவைகள் இருந்தன. (ஒன்று) பெரிய அளவை. மற்றொன்று சிறிய அளவை. சிறியதைக் கொண்டு (மக்களுக்கு அளந்து) கொடுப்பார். பெரியதைக் கொண்டு (அளந்து) பெற்றுக் கொள்வார். \"அவருக்குக் கேடுதான்\" என்று நான் (மனத்திற்குள்) சொல்லிக் கொண்டேன்.\nநூல்: இப்னுஹிப்பான் (7156)\nஅல்லாஹ்வின் தூதர் (ஸல்) அவர்கள் ஓர் உணவு(தானிய)க் குவியலைக் கடந்து சென்றார்கள். (விற்பனைக்காக வைக்கப்பட்டிருந்த) அந்தக் குவியலுக்குள் தமது கையை நுழைத்தார்கள். அப்போது (தானியக் குவியலில் இருந்த) ஈரம் அவர்களின் விரல்களில் பட்டது. உடனே அவர்கள் \"உணவு (தானியத்தின்) உரிமையாளரே! என்ன இது (ஈரம்)?\" என்று கேட்டார்கள். அதற்கு அவர், \"இதில் மழைச் சாரல் பட்டுவிட்டது, அல்லாஹ்வின் தூதரே!\" என்றார். அப்போது அவர்கள், \"ஈரமானதை மக்கள் பார்க்குமாறு உணவு (தானியத்து)க்கு மேலே வைத்திருக்கக் கூடாதா?\" என்று கேட்டுவிட்டு, \"மோசடி செய்தவர் என்னைச் சார்ந்தவர் அல்லர்\" என்று கூறினார்கள்\n\nஅறிவிப்பவர்: அபூ ஹுரைரா (ரலி), நூல்: முஸ்லிம் (164)"},
{"index": "620", "header": "இறைவன் முன் நிற்கும் மக்களின் நிலை", "content": "நபி (ஸல்) அவர்கள், \"அந்நாளில் மக்கள், அகிலங்களின் இறைவன் முன்னிலையில் நிற்பார்கள்\" எனும் (83:6) இறை வசனத்தை ஓதிவிட்டு, \"அன்று அவர்களில் ஒருவர் தம் இரு காதுகளின் பாதிவரை தேங்கி நிற்கும் தமது வியர்வையில் மூழ்கிப் போய்விடுவார்\" என்று கூறினார்கள்.\n\nஅறிவிப்பவர்: இப்னு உமர் (ரலி), நூல்கள்: புகாரி (4938), முஸ்லிம் (5495)\n\n\"மறுமை நாளில் சூரியன் படைப்பினங்களுக்கு அருகில் கொண்டு வரப்படும். எந்த அளவுக்கென்றால், அவர்களுக்கும் அதற்கும் இடையில் ஒரு மைல் தூரமே இருக்கும். அப்போது மக்கள் தம் செயல்களுக்கேற்ப வியர்வையில் மூழ்குவார்கள். சிலரது வியர்வை அவர்களின் கணுக்கால்கள் வரையிலும், சிலரது வியர்வை முழங்கால்கள் வரையிலும், சிலரது வியர்வை இடுப்பு வரையிலும், சிலரது வியர்வை வாய் வரையிலும் எட்டிவிடும்\" என்று அல்லாஹ்வின் தூதர் (ஸல்) அவர்கள் கூறியதை நான் கேட்டேன். இதைக் கூறியபோது, அல்லாஹ்வின் தூதர் (ஸல்) அவர்கள் தமது கையால் வாயை நோக்கி சைகை செய்தார்கள்.\nஇதன் அறிவிப்பாளரான சுலைம் பின் ஆமிர் அவர்கள், \"அல்லாஹ்வின்மீது ஆணையாக! 'மைல்' என்று பூமியின் தூர அளவைக் குறிப்பிட்டார்களா? அல்லது கண்ணில் தீட்டப் பயன்படும் அஞ்சனக் கோலின் அளவைக் குறிப்பிட்டார்களா என்பது எனக்குத் தெரியவில்லை\" என்று கூறினார்கள்.\n\nஅறிவிப்பவர்: மிக்தாத் பின் அஸ்வத் (ரலி),\nநூல்கள்: முஸ்லிம் (5497), திர்மிதீ (2345), அஹ்மத் (22696)"},
{"index": "621", "header": "'ஸிஜ்ஜீன்' எனும் தீயவர்களின் பதிவேடு", "content": "உண்மையில், தீயவர்களின் பதிவேடு ஸிஜ்ஜீனில் உள்ளது. (83:7)\n\"(கெட்டவனின் ஆன்மா) இறுதி வானத்திற்குக் கொண்டு செல்லப்பட்டு அவனுக்காகக் கதவைத் திறக்குமாறு கேட்கப்படும். ஆனால் அவனுக்குக் கதவு திறக்கப்பட மாட்டாது\" என்று கூறிவிட்டு நபி (ஸல்) அவர்கள் \"வானத்தின் வாயில்கள் திறக்கப்பட மாட்டாது. ஊசித் துவாரத்தில் ஒட்டகம் நுழையும்வரை அவர்கள் சொர்க்கத்தில் நுழைய மாட்டார்கள்\" என்ற (7:40) வசனத்தை ஓதினார்கள்.\n\"அவனுடைய பதிவை பூமியின் கீழ்பகுதியில் உள்ள 'ஸிஜ்ஜீன்' என்ற ஏட்டில் எழுதுங்கள் என்று அல்லாஹ் சொல்லுவான். அவனுடைய ரூஹ் எறியப்படும்\" என்று கூறிவிட்டு நபி (ஸல்)  அவர்கள், \"அல்லாஹ்வுக்கு இணை வைப்பவன் வானத்திலிருந்து விழுந்து, அவனைப் பறவைகள் கொத்திச் சென்றவனைப் போலாவான். அல்லது (பெரும்) காற்றால் தொலைதூரத்தில் தூக்கி எறியப்பட்டவனைப் போலாவான்\" என்ற (22:31) வசனத்தை ஓதினார்கள்.\n\nஅறிவிப்பவர்: பரா பின் ஆஸிப் (ரலி), நூல்: அஹ்மத் (17803)"},
{"index": "622", "header": "பாவம் செய்வோரின் உள்ளங்களில் ஏற்படும் வடு", "content": "ஒரு அடியான் தவறிழைத்தால் அவனுடைய உள்ளத்தில் சிறிய அளவு கருப்புநிற வடு ஏற்படும். அவன் (அப்பாவத்திலிருந்து) நீங்கி பாவ மன்னிப்புத் தேடினால் அவன் உள்ளம் (அதிலிருந்து) தூய்மையாகி விடும். அவன் மீண்டும் (பாவத்தைச்) செய்தால் அது அதிகமாகி விடும். இறுதியில் அது உள்ளத்தில் அதிகமாகி(ப் படிந்து) விடும். அதுதான் அல்லாஹ், \"அவ்வாறல்ல! அவர்கள் செய்து கொண்டிருந்தவை அவர்களின் உள்ளங்களில் கறையாகப் படிந்து விட்டன\" என்ற (83:14) வசனத்தில் சொன்ன கறையாகும் என்று நபி (ஸல்) அவர்கள் கூறினார்கள்.\n\nஅறிவிப்பவர்: அபூஹுரைரா (ரலி),\nநூல்கள்: திர்மிதீ (3257), இப்னுமாஜா (4234), அஹ்மத் (7611)"},
{"index": "623", "header": "உலக அழிவைக் கண்முன்னே கொண்டு வரும் அத்தியாயம்", "content": "வானம் பிளந்து விடும்போது (84:1)\n614வது குறிப்பைக் காண்க!"},
{"index": "624", "header": "இறுதி நாளில் புதையல்கள் வெளியே வந்து விடும்", "content": "பூமி விரிக்கப்படும்போது, தன்னுள் இருப்பவற்றையெல்லாம் எறிந்துவிட்டு, அது காலியாகி விடும்போது... (84:3-4)\nஅல்லாஹ்வின் தூதர் (ஸல்) அவர்கள் கூறினார்கள்:\nபூமி தனது வயிற்றிலுள்ள புதையல்களான தங்கக் கட்டி, வெள்ளிக் கட்டி ஆகியவற்றைத் தூண்களைப் போன்று வாந்தியெடுக்கும். அப்போது கொலை செய்தவன் வந்து, \"இதற்காகவே நான் கொலை செய்தேன்\" என்று கூறுவான். உறவுகளை அரவணைக்காதவன் வந்து, \"இதற்காகவே நான் என் இரத்த உறவுகளைத் துண்டித்தேன்\" என்று கூறுவான். திருடன் வந்து, \"இதற்காகவே எனது கரம் துண்டிக்கப்பட்டது\" என்று கூறுவான். பிறகு அதை (அப்படியே) விட்டுவிடுவார்கள்; அதிலிருந்து எதையும் எடுக்க மாட்டார்கள். (அந்த அளவிற்கு அவர்கள் வசதியுடனிருப்பார்கள்).\n\nஅறிவிப்பவர்: அபூஹுரைரா (ரலி), நூல்கள்: முஸ்லிம் (1841), திர்மிதீ (2134)"},
{"index": "625", "header": "எளிய விசாரணை என்பதன் விளக்கம்", "content": "யாருடைய ஏடு அவரது வலதுகரத்தில் வழங்கப்படுகிறதோ, அவர் மிக எளிய முறையில் விசாரணை செய்யப்படுவார் (84:7-8)\n587வது குறிப்பைக் காண்க!"},
{"index": "626", "header": "இன்ஷிகாக் அத்தியாயத்தில் ஸஜ்தா வசனம்", "content": "இறைநம்பிக்கை கொள்ளாமல் இருக்கிறார்களே! அவர்களுக்கு என்ன நேர்ந்தது? அவர்களிடம் குர்ஆன் ஓதிக் காட்டப்பட்டால் அவர்கள் ஸஜ்தா செய்வதில்லை. (84:20-21)\nநான் அபூஹுரைரா (ரலி) அவர்களுடன் இஷா தொழுகை தொழுதேன். அதில் அவர்கள், 'இதஸ் ஸமாஉன் ஷக்கத்' (எனும் 84வது) அத்தியாயத்தை ஓதி (அதில் சஜ்தா வசனம் வந்ததும்) சஜ்தா (ஓதலுக்குரிய சிரவணக்கம்) செய்தார்கள். ஆகவே அதுகுறித்து அவர்களிடம் வினவினேன். அதற்கு அவர்கள், \"அபுல் காசிம் (முஹம்மத்-ஸல்) அவர்களுக்குப் பின்னால் (இந்த அத்தியாயத்திற்காக) நான் சஜ்தாச் செய்திருக்கிறேன். நான் அவர்களைச் சந்திக்கும்வரை (அதாவது இறக்கும்வரை) நான் அ(தை ஓதிய)தற்காக சஜ்தா செய்து கொண்டுதானிருப்பேன்\" என்று கூறினார்கள்.\n\nஅறிவிப்பவர்: அபூ ராஃபிவு (ரலி), நூல்கள்: புகாரி (766), முஸ்லிம் (1009)"},
{"index": "627", "header": "நபியவர்கள் லுஹர், அஸ்ர் தொழுகைகளில் ஓதிய அத்தியாயங்கள்", "content": "நபி (ஸல்) அவர்கள் லுஹர் மற்றும் அஸ்ர் தொழுகைகளில் வஸ்ஸமாயி தாதில் புரூஜ், வஸ்ஸமாயி வத்தாரிக் போன்ற அத்தியாயங்களை ஓதக் கூடியவர்களாக இருந்தார்கள்.\n\nஅறிவிப்பவர்: ஜாபிர் பின் சமுரா (ரலி), நூல்கள்: திர்மிதி (282), நஸாயீ (969), அபூதாவூத் (682), அஹ்மத் (20077)"},
{"index": "628", "header": "இரகசியங்கள் அனைத்தும் மறுமையில் வெளிப்படும்", "content": "இரகசியங்கள் வெளிப்படுத்தப்படும் அந்நாளில்... (86:9)\nமனிதன் இவ்வுலகத்தில் இரகசியமாகச் செய்த மோசடிகள், முகஸ்துதியாகச் செய்தவை, விளம்பரத்திற்காகச் செய்தவை உட்பட அனைத்தும் மறுமையில் அடையாளங்களுடன் வெளிப்படுத்தப்படும்.\nஅல்லாஹ்வின் தூதர் (ஸல்) அவர்கள் கூறினார்கள்:\nஅல்லாஹ் மறுமை நாளில் (விசாரணைக்காக மக்களில்) முன்னோர் பின்னோர் அனைவரையும் ஒன்றுதிரட்டும்போது, (உலகத்தில்) மோசடி செய்த ஒவ்வொருவனுக்கும் (அவன் செய்த மோசடிக்கு அடையாளமாகக்) கொடி ஒன்று ஏற்றப்படும். பிறகு \"இது இன்ன மனிதருடைய மகன், இன்ன மனிதரின் மோசடி(யைக் குறிக்கும் கொடி)\" என்று கூறப்படும்.\n\nஅறிவிப்பவர்: அப்துல்லாஹ் பின் உமர் (ரலி),\nநூல்கள்: முஸ்லிம் (3572), அஹ்மத் (4607)\nநபி (ஸல்) அவர்கள் கூறினார்கள்: யார் விளம்பரத்திற்காக நற்செயல் புரிகிறாரோ அவரை அல்லாஹ் (மறுமை நாளில்) விளம்பரப்படுத்துவான். யார் முகஸ்துதிக்காக நற்செயல் புரிகிறாரோ அவரை அல்லாஹ் (மறுமை நாளில்) அம்பலப்படுத்துவான்\n\nஅறிவிப்பவர்: ஜுன்துப் பின் அப்தில்லாஹ் (ரலி) நூல்: புகாரி (6499)\n\nநபி (ஸல்) அவர்கள் கூறினார்கள்:\nமறுமை நாளில் மக்களில் முதன்முதலில் தீர்ப்பு வழங்கப்படுபவர் யாரெனில், இறைவழியில் உயிர்த் தியாகம் செய்தவரே ஆவார். அவர் இறைவனிடம் கொண்டு வரப்படும்போது, அவருக்குத் தான் வழங்கியிருந்த அருட்கொடைகளை இறைவன் எடுத்துரைப்பான். அவற்றை அவர் அறிந்து கொள்வார். பிறகு, \"அந்த அருட்கொடைகளில் நீ எவ்விதம் செயல்பட்டாய்?\" என்று இறைவன் கேட்பான். அவர், \"(இறைவா!) உனக்காக நான் அறப்போரில் ஈடுபட்டு என் உயிரையே தியாகம் செய்தேன்\" என்று பதிலளிப்பார்.\nஇறைவன், \"(இல்லை) நீ பொய் சொல்கிறாய். (நீ எனக்காக உயிர்த் தியாகம் செய்யவில்லை.) மாறாக, மாவீரன்' என்று (மக்களிடையே) பேசப்படுவதற்காகவே நீ போரிட்டாய். அவ்வாறு சொல்லப்பட்டு விட்டது. (உனது நோக்கம் நிறைவேறிவிட்டது)\" என்று கூறுவான். பிறகு இறைவனின் ஆணைப்படி முகம் குப்புற இழுத்துச் செல்லப்பட்டு, அவர் நரகத்தில் எறியப்படுவார்.\nபிறகு, கல்வியைத் தாமும் கற்று அதைப் பிறருக்கும் கற்பித்தவரும் குர்ஆனைக் கற்றுணர்ந்தவருமான (மார்க்க அறிஞர்) ஒருவர் (இறைவனிடம்) கொண்டுவரப்படுவார். அவருக்குத் தான் வழங்கியிருந்த அருட்கொடைகளை இறைவன் எடுத்துரைப்பான். அவற்றை அவர் அறிந்து கொள்வார். பிறகு \"அந்த அருட்கொடைகளில் நீ எவ்விதம் செயல்பட்டாய்?\" என்று இறைவன் கேட்பான். அவர், \"(இறைவா!) கல்வியை நானும் கற்று, பிறருக்கும் அதைக் கற்பித்தேன். உனக்காகவே குர்ஆனை ஓதினேன்\" என்று பதிலளிப்பார். அதற்கு இறைவன், \"(இல்லை) நீ பொய் சொல்கிறாய். (எனக்காக நீ கல்வியைக் கற்கவுமில்லை; கற்பிக்கவுமில்லை.) 'அறிஞர்' என்று சொல்லப்பட வேண்டும் என்பதற்காகவே நீ கல்வி கற்றாய்; 'குர்ஆன் அறிஞர்' என (மக்களிடையே) பேசப்படுவதற்காகவே நீ குர்ஆனை ஓதினாய். அவ்வாறு சொல்லப்பட்டுவிட்டது (உனது நோக்கம் நிறைவேறிவிட்டது)\" என்று கூறுவான். பிறகு இறைவனின் ஆணைப்படி முகம் குப்புற இழுத்துச் செல்லப்பட்டு, அவர் நரகத்தில் எறியப்படுவார். பிறகு இறைவன் தாராளமான வாழ்க்கை வசதிகளும் அனைத்து விதமான செல்வங்களும் வழங்கியிருந்த பெரிய செல்வந்தர் ஒருவர் இறைவனிடம் கொண்டு வரப்படுவார். அவருக்குத் தான் வழங்கியிருந்த அருட்கொடைகளை இறைவன் எடுத்துரைப்பான். அவற்றை அவர் அறிந்து கொள்வார். பிறகு, \"அந்த அருட்கொடைகளில் நீ எவ்விதம் செயல்பட்டாய்?\" என்று இறைவன் கேட்பான். அதற்கு அவர், \"நீ எந்தெந்த வழிகளில் எல்லாம் பொருள் செலவழிக்கப்படுவதை விரும்புகிறாயோ, அந்த வழிகளில் எதையும் விட்டுவிடாமல் அனைத்திலும் நான் உனக்காக எனது பொருளைச் செலவிட்டேன்\" என்று பதிலளிப்பார்.\nஅதற்கு இறைவன், \"(இல்லை) நீ பொய் சொல்கிறாய் 'இவர் ஒரு புரவலர்' என (மக்களிடையே) பேசப்படுவதற்காகவே நீ இவ்வாறு (செலவு) செய்தாய். (உன் எண்ணப்படி) அவ்வாறு சொல்லப்பட்டு விட்டது. (உனது எண்ணம் நிறைவேறி விட்டது)\" என்று கூறி விடுவான். பிறகு இறைவனின் ஆணைப்படி முகம் குப்புற இழுத்துச் செல்லப்பட்டு, அவர் நரகத்தில் எறியப்படுவார்.\n\nஅறிவிப்பவர்: சுலைமான் பின் யஸார்,\nநூல்கள்: முஸ்லிம் (3865), திர்மிதீ (2304), நஸாயீ (3086), அஹ்மத் (7928)"},
{"index": "629", "header": "அல்அஃலா அத்தியாயம் தொடர்பான நபிமொழிகள்", "content": "அல்லாஹ்வின் தூதர் (ஸல்) அவர்கள் இரு பெருநாள் தொழுகைகளிலும், ஜுமுஆவிலும் 'ஸப்பி ஹிஸ்ம ரப்பிகல் அஃலா' (87) மற்றும் \"ஹல் அத்தாக்க ஹதீஸுல் ஃகாஷியா' (88) ஆகிய அத்தியாயங்களை ஓதுவார்கள்.\nபெருநாளும், ஜுமுஆவும் ஒரே நாளில் வந்துவிட்டால் இரு தொழுகைகளிலும் அவ்விரு அத்தியாயங்களையே ஓதுவார்கள்.\n\nஅறிவிப்பவர்: நுஃமான் பின் பஷீர் (ரலி), நூல்கள்: முஸ்லிம் (1592), திர்மிதீ(490), நஸாயீ (1550), அபூதாவுத் (947), இப்னுமாஜா (1109), அஹ்மத் (17657)\n\nஎங்களிடம் (மதீனாவுக்கு முஹாஜிராக) முதலில் வருகை தந்தவர்கள் முஸ்அப் பின் உமைர் (ரலி) அவர்களும், இப்னு உம்மி மக்தூம் (ரலி) அவர்களும் தாம். இவர்கள் மக்களுக்கு (குர்ஆன்) ஓதக் கற்றுக் கொடுத்து வந்தனர். பிறகு பிலால் (ரலி) அவர்களும், சஅத் பின் அபீ வக்காஸ் (ரலி) அவர்களும், அம்மார் பின் யாசிர் (ரலி) அவர்களும் வருகை தந்தனர். பிறகு உமர் பின் கத்தாப் (ரலி) அவர்கள் நபித்தோழர்கள் இருபது பேர் (கொண்ட ஒரு குழு) உடன் வருகை தந்தார்கள். பிறகு நபி (ஸல்) அவர்கள் வருகை தந்தார்கள். அல்லாஹ்வின் தூதர் (ஸல்) அவர்களுக்காக மதீனாவாசிகள் மகிழ்ச்சியடைந்ததைப் போன்று வேறெதற்காகவும் அவர்கள் மகிழ்ச்சியடைந்ததை நான் பார்க்கவில்லை. எந்த அளவுக்கென்றால் (மதீனாவின்) அடிமைப்பெண்கள், \"அல்லாஹ்வின் தூதர் வந்து விட்டார்கள்\" என்று பாடி (மகிழலா)னார்கள். 'ஸப்பிஹிஸ்ம ரப்பிக்கல் அஃலா' என்னும் (87வது) அத்தியாயத்தையும், குர்ஆனின் (மற்ற) விரிவான (முஃபஸ்ஸல்) அத்தியாயங்கள் சிலவற்றையும் நான் (மனப்பாடமாக) ஓதும்வரை நபி (ஸல்) அவர்கள் (மதீனா) வருகை 0தரவில்லை.\n\nஅறிவிப்பவர்: பரா பின் ஆஸிப் (ரலி), நூல்கள்: புகாரி (3925), அஹ்மத் (17779)\n\nமுஆத் பின் ஜபல் (ரலி) அவர்கள் நபி (ஸல்) அவர்களுடன் தொழுதுவிட்டுப் பிறகு தம் (பனூ சலமா) கூட்டத்தாரிடம் சென்று அவர்களுக்கு நபி (ஸல்) அவர்களுடன் தொழுத அதே தொழுகையைத் தொழுவிப்பது வழக்கம். (ஒருமுறை அவர் இஷாத் தொழுகை நடத்தும்போது) அவர்களுக்கு (நீண்ட அத்தியாயமான) 'அல்பகரா' எனும் (2வது) அத்தியாயத்தை ஓதினார். அப்போது ஒரு மனிதர் (தனியாக விலகிச் சென்று) விரைவாகத் தொழுது(விட்டுத் தமது பணியைக் கவனிக்கச் சென்று) விட்டார். இச்செய்தி முஆத் (ரலி) அவர்களுக்கு எட்டியது. அப்போது அவர்கள், \"அவர் ஒரு நயவஞ்சகர் (முனாஃபிக்)\" என்று சொன்னார்கள். அந்த மனிதருக்கு இச்செய்தி எட்டியதும் அவர் நபி (ஸல்) அவர்களிடம் சென்று, \"அல்லாஹ்வின் தூதரே! நாங்கள் உழைக்கும் வர்க்கத்தினர். எங்கள் ஒட்டகங்கள் மூலம் நீர்ப் பாய்ச்சுவோம். இந்நிலையில் முஆத் அவர்கள் நேற்றிரவு எங்களுக்குத் தொழுவித்தபோது அல்பகராவை ஓதினார்கள். ஆகவே, நான் (விலகித் தனியாகச் சென்று) விரைவாகத் தொழுதேன். இதனால் அவர் என்னை நயவஞ்சகன் என்று சொன்னாராம்\" என்று கூறினார். அப்போது நபி (ஸல்) அவர்கள், முஆத் (ரலி) அவர்களிடம், \"முஆதே! (நீரென்ன) குழப்பவாதியா?\"  என்று மூன்று முறை கேட்டார்கள். மேலும், \"(நீர் இமாமாக நிற்கும்போது) ஸப்பிஹிஸ்ம ரப்பிக்க, வஷ்ஷம்ஸி வளுஹாஹா போன்ற (சற்று சிறிய) அத்தியாயங்களை ஓதுவீராக!\" என்றும் சொன்னார்கள்.\n\nஅறிவிப்பவர்: ஜாபிர் (ரலி), நூல்கள்: புகாரி (6106), முஸ்லிம் (796)"},
{"index": "630", "header": "ருகூவு, ஸஜ்தாவில் அதிகம் ஓத வேண்டிய வாசகங்கள்", "content": "மிக உயர்ந்தவனாகிய உமது இறைவனின் பெயரைப் போற்றுவீராக! (87:1)\nநபி (ஸல்) அவர்கள் ருகூவில் 'சுப்ஹான ரப்பியல் அழீம்' (மகத்துவமிக்க என் இறைவன் தூயவன்) என்று கூறலானார்கள். அவர்கள் நிலையில் நின்ற அளவுக்கு ருகூஉச் செய்தார்கள். பின்னர் (ருகூவிலிருந்து நிமிரும்போது) \"சமிஅல்லாஹு லிமன் ஹமிதஹ்' (அல்லாஹ் தன்னைப் புகழ்வோரின் புகழுரையை ஏற்கிறான்) என்று கூறிவிட்டுக் கிட்டத்தட்ட ருகூஉச் செய்த அளவுக்கு நீண்ட நேரம் நிலையில் நின்றிருந்தார்கள். பிறகு சஜ்தாச் செய்தார்கள். அதில் 'சுப்ஹான ரப்பியல் அஃலா' (மிக்க மேலான என் இறைவன் தூயவன்) என்று கூறினார்கள். அவர்கள் நிலையில் நின்றிருந்த அளவுக்கு சஜ்தாச் செய்தார்கள்.\n\nஅறிவிப்பவர்: ஹுதைஃபா (ரலி), நூல்: முஸ்லிம் (1421)"},
{"index": "631", "header": "நரகவாசிகளுக்கு மரணமும் இல்லை; வாழ்வுமில்லை", "content": "பின்னர் அதில் மரணிக்கவும் மாட்டான்; வாழவும் மாட்டான். (87:13)\n322வது குறிப்பைக் காண்க!"},
{"index": "632", "header": "ஜும்ஆவிலும், பெருநாளிலும் ஓதப்படும் அல்காஷியா அத்தியாயம்", "content": "அல்லாஹ்வின் தூதர் (ஸல்) அவர்கள் இரு பெருநாள் தொழுகைகளிலும், ஜுமுஆவிலும் 'ஸப்பிஹிஸ்ம ரப்பிகல் அஃலா' (87) மற்றும் 'ஹல் அத்தாக்க ஹதீஸுல் ஃகாஷியா' (88) ஆகிய அத்தியாயங்களை ஓதுவார்கள்.\nபெருநாளும், ஜுமுஆவும் ஒரே நாளில் வந்துவிட்டால், இரு தொழுகைகளிலும் அவ்விரு அத்தியாயங்களையே ஓதுவார்கள்.\n\nஅறிவிப்பவர்: நுஃமான் பின் பஷீர் (ரலி), நூல்கள்: முஸ்லிம் (1592), திர்மிதீ(490), நஸாயீ (1550), அபூதாவுத் (947), இப்னுமாஜா (1109), அஹ்மத் (17657)"},
{"index": "633", "header": "மார்க்கத்தை எடுத்துரைப்பது மட்டுமே இறைத் தூதரின் பொறுப்பு", "content": "(நபியே!) அறிவுரை கூறுவீராக! நீர் அறிவுரை கூறுபவர்தான். நீர் அவர்கள் மீது பொறுப்பாக்கப்பட்டவர் அல்ல. (88:21-22)\nமார்க்கத்தை எடுத்துரைப்பது மட்டுமே நபி (ஸல்) அவர்களின் பொறுப்பாகும். நம்பிக்கை கொள்ளாதவர்களின் உள்ளங்களில் இறைநம்பிக்கையைச் சேர்க்கும் ஆற்றல் நபி (ஸல்) அவர்களுக்குக் கிடையாது என்பதுதான் இவ்வசனத்தின் கருத்தாகும். பின்வரும் நபிமொழியும் இதற்குச் சான்றாக அமைந்துள்ளது.\nஅல்லாஹ்வின் தூதர் (ஸல்) அவர்கள், \"அல்லாஹ்வைத் தவிர வேறு இறைவன் இல்லை (லா இலாஹ இல்லல்லாஹ்) என்று கூறும்வரை இந்த மக்களுடன் போரிடுமாறு எனக்கு ஆணையிடப்பட்டுள்ளது. அவர்கள் 'லா இலாஹ இல்லல்லாஹ்' என்று சொல்லிவிட்டால் -தகுந்த காரணம் இருந்தாலன்றி - என்னிடமிருந்து தம் உயிரையும் உடைமைகளையும் பாதுகாத்துக் கொள்வார்கள். அவர்களின் (அந்தரங்கம் குறித்த) விசாரணை அல்லாஹ்வின் பொறுப்பில் உள்ளது\" என்று கூறினார்கள். பிறகு, \"(நபியே!) அறிவுரை கூறுவீராக! நீர் அறிவுரை கூறுபவர்தான். நீர் அவர்கள் மீது பொறுப்பாக்கப்பட்டவர் அல்ல\" எனும் இறை வசனங்களை (88:21-22) ஓதிக் காட்டினார்கள்.\n\nஅறிவிப்பவர்: ஜாபிர் (ரலி),\nநூல்கள்: முஸ்லிம் (35), திர்மிதீ (3264), அஹ்மத் (13693)\nஅல்லாஹ்வின் தூதர் (ஸல்) அவர்கள், \"என் சமுதாயத்தார் அனைவரும் சொர்க்கம் செல்வார்கள்; ஏற்க மறுத்தவரைத் தவிர\" என்று கூறினார்கள். மக்கள், \"அல்லாஹ்வின் தூதரே! ஏற்க மறுத்தவர் யார்?\" என்று கேட்டார்கள். நபி (ஸல்) அவர்கள், \"எனக்குக் கீழ்ப்படிந்தவர் சொர்க்கம் புகுவார்; எனக்கு மாறு செய்தவர் (சத்தியத்தை) ஏற்க மறுத்தவர் ஆவார்\" என்று பதிலளித்தார்கள்\n\nஅறிவிப்பவர்: அபூஹுரைரா (ரலி), நூல்: புகாரி (7280)"},
{"index": "634", "header": "துல்ஹஜ் முதல் பத்து நாட்களின் சிறப்பு", "content": "பத்து இரவுகளினமீது சத்தியமாக!  (89:2)\n\"(துல்ஹஜ் முதல்) பத்து நாட்களில் செய்யும் நற்செயல்களை விட வேறு நாட்களில் செய்யும் எந்த நற்செயலும் சிறந்ததல்ல\" என்று நபி (ஸல்) அவர்கள் கூறினார்கள். \"அறப்போர் (-ஜிஹாத்) கூட(ச் சிறந்தது) இல்லையா?\" என்று மக்கள் கேட்டனர். அதற்கு நபி (ஸல்) அவர்கள், \"அறப்போர் கூட(ச் சிறந்தது) இல்லைதான். ஆனால், தம் உடலையும் தமது பொருளையும் (இறைவழியில்) அர்ப்பணிக்கப் புறப்பட்டுச் சென்று எதுவுமில்லாமல் திரும்பி வந்த மனிதரைத் தவிர\" என்று சொன்னார்கள்.\n\nஅறிவிப்பவர்: இப்னு அப்பாஸ் (ரலி), நூல்கள்: புகாரி (969), திர்மிதீ (688) , அபூதாவுத் (2082), இப்னுமாஜா (1717), அஹ்மத் (1867)"},
{"index": "635", "header": "அநாதைகளைப் பாதுகாப்பவரின் சிறப்பு", "content": "அவ்வாறல்ல! நீங்கள் அநாதையைக் கண்ணியப்படுத்துவதில்லை. (89:17)\n\"நானும், அநாதையின் காப்பாளரும் சொர்க்கத்தில் இப்படி இருப்போம்\" என்று கூறியபடி தமது சுட்டு விரலையும் நடு விரலையும் இணைத்து அந்த இரண்டுக்குமிடையே சற்று இடைவெளி விட்டு நபி (ஸல்) அவர்கள் சைகை செய்தார்கள்.\n\nஅறிவிப்பவர்: ஸஹ்ல் பின் ஸஅத் (ரலி), நூல்கள்: புகாரி (5304), முஸ்லிம்(5704)"},
{"index": "636", "header": "ஏழைகளுக்கு உணவளித்தல்", "content": "நீங்கள் ஏழைகளுக்கு உணவளிக்குமாறு தூண்டுவதுமில்லை. (89:18)\n\"சொர்க்கத்தில் ஒரு அறை உண்டு. அதன் உட்பகுதியிலிருந்து வெளிப்புறத்தையும், வெளிப்புறத்திலிருந்து உட்பகுதியையும் பார்க்கலாம். (பசியுடன் இருப்பவர்களுக்கு) உணவளித்து, இனிய சொற்களைப் பயன்படுத்தி, நோன்பு நோற்று, மக்கள் உறங்கும் வேளையில் தொழுது வருபவருக்கு அல்லாஹ் இதனைத் தயார்படுத்தியுள்ளான்\" என்று நபி (ஸல்) அவர்கள் கூறினார்கள்.\n\nஅறிவிப்பவர்: அபூமாலிக் அல்அஷ்அரீ (ரலி), நூல்கள்: அஹ்மத் (21831), இப்னுஹுஸைமா (2137), பஸ்ஸார் (702), பைஹகீ (8742)\n\nநபி (ஸல்) அவர்கள் கூறினார்கள்:\nபசித்தவருக்கு உணவளியுங்கள். நோயாளியை நலம் விசாரியுங்கள். (போர்க்) கைதியை (எதிரியிடமிருந்து) விடுவியுங்கள்.\n\nஅறிவிப்பவர்: அபூமூஸா அல்அஷ்அரீ (ரலி), நூல்: புகாரி (5373)\n\nநபி (ஸல்) அவர்கள் கூறினார்கள்:\nவலிமையும் மாட்சிமையுமிக்க அல்லாஹ் மறுமை நாளில் (ஒரு மனிதரிடம்), \"ஆதமின் மகனே! (மனிதா!) நான் நோயுற்றிருந்தபோது என்னை உடல்நலம் விசாரிக்க நீ வரவில்லையே (ஏன்)?\" என்று கேட்பான். அதற்கு மனிதன், \"என் இறைவா! நீயோ அகிலத்தாரின் அதிபதியாயிருக்க, உன்னை நான் எவ்வாறு உடல்நலம் விசாரிப்பேன்?\" என்று கேட்பான். அதற்கு அல்லாஹ், \"உனக்குத் தெரியுமா? என் அடியானான இன்ன மனிதன் நோய்வாய்ப்பட்டிருந்தபோது அவனிடம் சென்று நீ நலம் விசாரிக்கவில்லை. தெரிந்து கொள்: அவனை உடல்நலம் விசாரிக்க நீ சென்றிருந்தால் அவனிடம் என்னைக் கண்டிருப்பாய்\" என்று கூறுவான்.\nமேலும் அல்லாஹ், \"ஆதமின் மகனே! (மனிதா!) நான் உன்னிடம் உணவு கேட்டேன். ஆனால், நீ எனக்கு உணவளிக்கவில்லை\" என்பான். அதற்கு மனிதன், \"என் இறைவா! நீ அகிலத்தாரின் அதிபதியாயிருக்க, உனக்கு நான் எவ்வாறு உணவளிக்க இயலும்?\" என்று கேட்பான். அதற்கு அல்லாஹ், \"உனக்குத் தெரியுமா? உன்னிடம் என் அடியானான இன்ன மனிதன் உண்பதற்கு உணவு கேட்டான். ஆனால், அவனுக்கு நீ உணவளிக்கவில்லை. தெரிந்துகொள்: அவனுக்கு நீ உணவளித்திருந்தால் அ(தற்குரிய)தை என்னிடம் நீ கண்டிருப்பாய்\" என்று கூறுவான்.\nமேலும் \"ஆதமின் மகனே! (மனிதா!) நான் உன்னிடம் குடிப்பதற்கு தண்ணீர் கேட்டேன். ஆனால், எனக்கு நீ தண்ணீர் தரவில்லை\" என்று அல்லாஹ் கூறுவான். அதற்கு மனிதன், \"என் இறைவா! நீயோ அகிலத்தாரின் அதிபதியாயிருக்க, உனக்கு நான் எவ்வாறு தண்ணீர் தர இயலும்?\" என்று கேட்பான். அதற்கு அல்லாஹ், \"என் அடியானான இன்ன மனிதன் உன்னிடம் குடிப்பதற்குத் தண்ணீர் கேட்டான். ஆனால், அவனுக்கு நீ தண்ணீர் கொடுக்கவில்லை. தெரிந்துகொள்: அவனுக்குக் குடிப்பதற்கு நீ தண்ணீர் கொடுத்திருந்தால் அ(தற்குரிய)தை என்னிடம் நீ கண்டிருப்பாய்\" என்று கூறுவான்.\n\nஅறிவிப்பவர்: அபூ ஹுரைரா (ரலி), நூல்: முஸ்லிம் (5021)"},
{"index": "637", "header": "நரகம் கொண்டுவரப்படும் விதம்", "content": "அன்று நரகம் கொண்டுவரப்படும். அன்றுதான் மனிதன் படிப்பினை பெறுவான். அந்தப் படிப்பினை அவனுக்கு எங்கே பயனளிக்கப் போகிறது? (89:23)\nஅல்லாஹ்வின் தூதர் (ஸல்) அவர்கள் கூறினார்கள்:\nஅன்றைய நாளில் நரகம் எழுபதாயிரம் சங்கிலிகளால் பிணைக்கப்பட்டுக் கொண்டு வரப்படும். ஒவ்வொரு சங்கிலியுடனும் எழுபதாயிரம் வானவர்கள் இருந்து, இழுத்து வருவார்கள்.\n\nஅறிவிப்பவர்: இப்னு மஸ்வூத் (ரலி), நூல்: முஸ்லிம் (5464)"},
{"index": "638", "header": "அடிமை முறையை ஒழித்த இஸ்லாம்", "content": "அவன் கணவாயைக் கடக்கவில்லை. கணவாய் என்றால் என்னவென்று உமக்கு அறிவித்தது எது? (அது) அடிமையை விடுதலை செய்வது... (90:11-13)\nநபி (ஸல்) அவர்கள் கூறினார்கள்:\nஒரு முஸ்லிமான அடிமையை எவர் விடுதலை செய்கிறாரோ (விடுதலை செய்யப்பட்ட) அந்த முஸ்லிமின் ஒவ்வொரு உறுப்புக்கும் பகரமாக (விடுதலை செய்தவரின்) ஓர் உறுப்பை நரகத்திலிருந்து அல்லாஹ் விடுதலை செய்வான். அவருடைய மர்ம உறுப்புக்கு பதிலாக இவருடைய மர்ம உறுப்பையும் விடுதலை செய்வான்.\n\nஅறிவிப்பவர்: அபூஹுரைரா (ரலி), நூல்கள்: புகாரி (6715), முஸ்லிம் (3026)\n\nநான் நபி (ஸல்) அவர்களிடம், \"எந்த நற்செயல் சிறந்தது?\" என்று கேட்டேன்.  அதற்கு அவர்கள், \"அல்லாஹ்வின் மீது ஈமான் (நம்பிக்கை) கொள்வதும் அவனது பாதையில் ஜிஹாத் செய்வதும் (போராடுவதும்) ஆகும்\" என்று பதிலளித்தார்கள்.  நான், \"எந்த அடிமை(யை விடுதலை செய்வது) சிறந்தது\" என்று கேட்டேன். அதற்கு அவர்கள், \"அதிக விலை கொண்ட அடிமையும், தன் எஜமானர்களிடம் மதிப்புமிக்க அடிமையும்  (தான் சிறந்தவர்கள்)\" என்று பதிலளித்தார்கள்.  நான், \"என்னால் அது (அடிமையை விடுதலை செய்வது) இயலவில்லையென்றால்?\" என்று கேட்டேன்.  நபி (ஸல்) அவர்கள், \"பலவீனருக்கு உதவி செய்; அல்லது உழைத்துச் சம்பாதிக்க இயலாதவனுக்கு நன்மை செய்\" என்று கூறினார்கள்.  நான், \"இதுவும் என்னால் இயலவில்லையென்றால்....?\" என்று கேட்டேன்.  அதற்கு அவர்கள், \"மக்களுக்குத் தீங்கு செய்யாமல் இரு. ஏனெனில், அதுவும் நீ உனக்குச் செய்து கொள்ளும் ஒரு தர்மம் ஆகும்\" என்று கூறினார்கள்.\n\nஅறிவிப்பவர்: அபூதர் (ரலி), நூல்கள்: புகாரி (2518), முஸ்லிம் (136)"},
{"index": "639", "header": "அநாதைகளையும், ஏழைகளையும் அரவணைத்தல்", "content": "உறவினரான அநாதைக்கோ அல்லது வறுமையில் வாடும் ஏழைக்கோ பசியுடைய நாளில் உணவளிப்பதும் ஆகும்.  (90:14-16)\nநபி (ஸல்) அவர்கள் கூறினார்கள்: (கணவனை இழந்த) கைம்பெண்ணுக்காகவும், ஏழைக்காகவும் பாடுபடுகின்றவர், 'அல்லாஹ்வின் பாதையில் அறப்போர் புரிபவரைப் போன்றவர் ஆவார்' அல்லது 'இரவில் நின்று வணங்கிப் பகலில் நோன்பு நோற்பவரைப் போன்றவர் ஆவார்'\n\nஅறிவிப்பவர்: அபூஹுரைரா (ரலி), நூல்கள்: புகாரி (5353), முஸ்லிம் (5703)\n\nநான் பள்ளிவாசலில் இருந்தபோது நபி (ஸல்) அவர்கள், \"பெண்களே! உங்களின் ஆபரணங்களிலிருந்தேனும் தர்மம் செய்யுங்கள்\" எனக் கூறினார்கள். நான் என் (கணவர்) அப்துல்லாஹ் (ரலி) அவர்களுக்கும் மற்றும் என் அரவணைப்பில் உள்ள அநாதைகளுக்கும் செலவழிப்பவளாக இருந்தேன். எனவே என் கணவரிடம், \"நான் உங்களுக்காகவும் எனது அரவணைப்பில் வளரும் அநாதைகளுக்காகவும் எனது பொருளைச் செலவழிப்பது ஸதகாவாகுமா என நபி (ஸல்) அவர்களிடம் கேட்டு வாருங்கள்\" எனக் கூறினேன். அப்துல்லாஹ் (ரலி) அவர்கள், \"அல்லாஹ்வின் தூதரிடம் நீயே கேள்\" எனக் கூறிவிட்டார்.\nஎனவே நான் நபி (ஸல்) அவர்களிடம் சென்றேன். அவர்கள் வீட்டுவாயிலில் ஓர் அன்ஸாரிப் பெண் இருந்தார். அவரது நோக்கமும் எனது நோக்கமாகவே இருந்தது. அப்போது எங்களிடம் பிலால் (ரலி) வந்தார். அவரிடம், \"எனது கணவருக்கும் எனது பராமரிப்பில் உள்ள அநாதைகளுக்கும் நான் செலவழிப்பது தர்மமாகுமா? என நபி (ஸல்) அவர்களிடம் கேளுங்கள்; நாங்கள் யார் என்பதைத் தெரிவிக்க வேண்டாம்\" எனக் கூறினோம். உடனே அவர் நபி (ஸல்) அவர்களிடம் சென்று கேட்ட போது நபி (ஸல்) அவர்கள், \"அவ்விருவரும் யார்? எனக் கேட்டதற்கு அவர் 'ஸைனப்' எனக் கூறினார். நபி (ஸல்) அவர்கள் எந்த ஸைனப்? எனக் கேட்டதும் பிலால் (ரலி), 'அப்துல்லாஹ்வின் மனைவி' எனக் கூறினார். உடனே நபி (ஸல்) \"ஆம்! ஸைனபுக்கு இரு நன்மைகளுண்டு. ஒன்று நெருங்கிய உறவினரை அரவணைத்ததற்குரியது; மற்றொன்று தர்மத்திற்குரியது\" எனக் கூறினார்கள்.\n\nஅறிவிப்பவர்: ஜைனப் பின்த் முஆவியா (ரலி),\nநூல்கள்: புகாரி (1466), முஸ்லிம் (1824)"},
{"index": "640", "header": "ஜமாஅத் தொழுகையில் ஓதுவதற்கு ஏற்ற அத்தியாயம்", "content": "முஆத் பின் ஜபல் (ரலி) அவர்கள் நபி (ஸல்) அவர்களுடன் தொழுதுவிட்டுப் பிறகு தம் (பனூ சலமா) கூட்டத்தாரிடம் சென்று அவர்களுக்கு நபி (ஸல்) அவர்களுடன் தொழுத அதே தொழுகையைத் தொழுவிப்பது வழக்கம். (ஒருமுறை அவர் இஷாத் தொழுகை நடத்தும்போது) அவர்களுக்கு (நீண்ட அத்தியாயமான) 'அல்பகரா' எனும் (2வது) அத்தியாயத்தை ஓதினார். அப்போது ஒரு மனிதர் (தனியாக விலகிச் சென்று) விரைவாகத் தொழுது(விட்டுத் தமது பணியைக் கவனிக்கச் சென்று) விட்டார். இச்செய்தி முஆத் (ரலி) அவர்களுக்கு எட்டியது. அப்போது அவர்கள், \"அவர் ஒரு நயவஞ்சகர் (முனாஃபிக்)\" என்று சொன்னார்கள்.\nஅந்த மனிதருக்கு இச்செய்தி எட்டியதும் அவர் நபி (ஸல்) அவர்களிடம் சென்று, \"அல்லாஹ்வின் தூதரே! நாங்கள் உழைக்கும் வர்க்கத்தினர். எங்கள் ஒட்டகங்கள் மூலம் நீர்ப் பாய்ச்சுவோம். இந்நிலையில் முஆத் அவர்கள் நேற்றிரவு எங்களுக்குத் தொழுவித்தபோது அல்பகராவை ஓதினார்கள். ஆகவே, நான் (விலகித் தனியாகச் சென்று) விரைவாகத் தொழுதேன். இதனால் அவர் என்னை நயவஞ்சகன் என்று சொன்னாராம்\" என்று கூறினார். அப்போது நபி (ஸல்) அவர்கள், முஆத் (ரலி) அவர்களிடம், \"முஆதே! (நீரென்ன) குழப்பவாதியா?\"  என்று மூன்று முறை கேட்டார்கள். மேலும், \"(நீர் இமாமாக நிற்கும்போது) ஸப்பிஹிஸ்ம ரப்பிக்க, வஷ்ஷம்ஸி வளுஹாஹா போன்ற (சற்று சிறிய) அத்தியாயங்களை ஓதுவீராக!\" என்றும் சொன்னார்கள்.\n\nஅறிவிப்பவர்: ஜாபிர் (ரலி), நூல்கள்: புகாரி (6106), முஸ்லிம் (796)"},
{"index": "641", "header": "உள்ளத்தைத் தூய்மைப்படுத்தியவரே வெற்றிபெற்றவர்", "content": "உள்ளத்தின்மீதும், அதை நெறிப்படுத்தியவன்மீதும் சத்தியமாக! அதன் பாவத்தையும், நன்மையையும் அதற்கு உணர்த்தினான். அ(வ்வுள்ளத்)தைத் தூய்மைப்படுத்தியவர் வெற்றி பெற்று விட்டார். அதை மாசுபடுத்தியவர் தோல்வியடைந்து விட்டார். (91:7-10)\nஸைத் பின் அர்கம் (ரலி) அவர்கள், \"அல்லாஹ்வின் தூதர் (ஸல்) அவர்கள் கூறி வந்ததைப் போன்று நான் உங்களிடம் அறிவிக்கிறேன்\" என்று கூறிவிட்டுப் பின்வருமாறு சொன்னார்கள்:\nஅல்லாஹ்வின் தூதர் (ஸல்) அவர்கள் பின்வருமாறு பிரார்த்திப்பது வழக்கம்:\nஅல்லாஹும்ம! இன்னீ அஊது பிக்க மினல் அஜ்ஸி, வல்கசலி, வல்ஜுப்னி, வல் புக்லி, வல்ஹரமி, வ அதாபில் கப்ர். அல்லாஹும்ம! ஆத்தி நஃப்சீ தக்வாஹா, வ ஸக்கிஹா, அன்த்த கைரு மன் ஸக்காஹா. அன்த்த வலிய்யுஹா வ மவ்லாஹா. அல்லாஹும்ம! இன்னீ அஊது பிக்க மின் இல்மின் லா யன்ஃபஉ, வ மின் கல்பின் லா யக்ஷஉ, வ மின் நஃப்சின் லா தஷ்பஉ, வ மின் தஅவத்தின் லா யுஸ்தஜாபு லஹா.\n(பொருள்: இறைவா! உன்னிடம் நான் இயலாமையிலிருந்தும், சோம்பலிலிருந்தும், கோழைத்தனத்திலிருந்தும், கருமித்தனத்திலிருந்தும், தள்ளாமையிலிருந்தும் மண்ணறையின் வேதனையிலிருந்தும் பாதுகாப்புக் கோருகிறேன். இறைவா! எனது உள்ளத்தில் உன்னைப் பற்றிய அச்சத்தை ஏற்படுத்தி, அதைத் தூய்மைப்படுத்துவாயாக! அதைத் தூய்மைப்படுத்துவோரில் நீயே சிறந்தவன். நீயே அதன் உரிமையாளன்; அதன் காவலன். இறைவா! உன்னிடம் நான் பயனளிக்காத கல்வியிலிருந்தும், உன்னை அஞ்சாத உள்ளத்திலிருந்தும், திருப்தியடையாத மனத்திலிருந்தும், ஏற்கப்படாத பிரார்த்தனையிலிருந்தும் பாதுகாப்புக் கோருகிறேன்.)\n\nஅறிவிப்பவர்: அபூஉஸ்மான், நூல்கள்: முஸ்லிம் (5266), நஸாயீ (5363)"},
{"index": "642", "header": "ஒட்டகத்தைக் கொல்ல முன்வந்தவன்", "content": "அப்போது, அவர்களில் பாக்கியமிழந்த ஒருவன் விரைவாக எழுந்து வந்தான். (91:12)\nநபி (ஸல்) அவர்கள் உரையாற்றியதைக் கேட்டேன். அப்போது அவர்கள், \"(ஸாலிஹ் நபியின் தூதுவத்திற்குச் சான்றாகப் பாறையிலிருந்து வெளிப்பட்ட) ஒட்டகத்தையும், (அதன் கால் நரம்புகளை) அறுத்துக் கொன்றவனையும் நினைவு கூர்ந்தார்கள். அப்போது அல்லாஹ்வின் தூதர் (ஸல்) அவர்கள், \"அப்போது, அவர்களில் பாக்கியமிழந்த ஒருவன் விரைவாக எழுந்து வந்தான்\" எனும் (91:12ஆவது) இறைவசனத்தைக் கூறிவிட்டு, \"அபூ ஸம்ஆவைப் போன்று ஸாலிஹ் (அலை) அவர்களின் சமுதாயத்தில் மதிப்புமிக்கவனும் ஆதிக்கவாதியும் பராக்கிரமசாலியுமான ஒருவன் அந்த ஒட்டகத்திற்கு (அதைக் கொல்ல) முன்வந்தான்\" என்று சொன்னார்கள்.\n\nஅறிவிப்பவர்: அப்துல்லாஹ் பின் ஸம்ஆ (ரலி),\nநூல்கள்: புகாரி (4942), முஸ்லிம் (5484)"},
{"index": "643", "header": "விதியை எவ்வாறு நம்ப வேண்டும்?", "content": "நாங்கள் பகீஉல் கர்கத் என்னும் பொது மையவாடியில் ஒரு ஜனாஸாவில் கலந்து கொண்டோம் அப்போது நபி (ஸல்) அவர்கள் எங்களிடம் வந்து உட்கார்ந்ததும் நாங்களும் அவர்களைச் சுற்றி அமர்ந்து கொண்டோம். அவர்களிடம்  ஒரு சிறிய கைத்தடி இருந்தது. நபி (ஸல்) அவர்கள் தலை குனிந்தவர்களாகத் தமது கைத்தடியால் தரையைக் கீறிக் கொண்டு, \"உங்களில் யாரும்' அல்லது 'எந்த ஆத்மாவும்' அதன் இருப்பிடம் சொர்க்கமா அல்லது நரகமா என்பது பற்றித் தீர்மானிக்கப்படாமலில்லை; தீய கதியுடையதா, நற்பேறுடையதா என்பதும் நிர்ணயிக்கப்படாமலில்லை\" எனக் கூறினார்கள்.\nஉடனே ஒருவர், \"அல்லாஹ்வின் தூதரே! அப்படியாயின் ஏற்கனவே தீர்மானிக்கப்பட்டு விட்டதை நம்பி, (நற்)செயல்களில் ஈடுபடுவதை நாம் விட்டு விடலாமா? ஏனெனில் நம்மில் யார் நல்லவர்களாக(த் தீர்மானிக்கப்பட்டு) உள்ளார்களோ அவர்கள் நிச்சயமாக நல்லவர்களின் செயல்களில் ஈடுபடுவார்கள்; யார் தீயவர்களாக(த் தீர்மானிக்கப்பட்டு) உள்ளார்களோ அவர்கள் நிச்சயமாகத் தீயவர்களின் செயல்களில் ஈடுபடுபவர்கள்தாமே?\" என்றதும், நபி (ஸல்) அவர்கள், \"நம்மில் யார் நல்லவர்களாக(த் தீர்மானிக்கப்பட்டு) உள்ளார்களோ அவர்களுக்கு நல்லமல்கள் செய்வது எளிதாக்கப்படும்; யார் தீயவர்களாக(த் தீர்மானிக்கப்பட்டு) உள்ளார்களோ அவர்களுக்குத் தீய காரியங்கள் எளிதாக்கப்படும்\" என்று கூறிவிட்டு, \"யார் (தர்மம்) கொடுத்து, (அல்லாஹ்வை) அஞ்சி, நல்லவற்றை உண்மையாக்கினாரோ அவருக்கு எளிதானதை நோக்கி வழிகாட்டுவோம்\" என்ற (92:5-7) வசனங்களை ஓதிக் காட்டினார்கள்.\n\nஅறிவிப்பவர்: அலீ (ரலி), நூல்கள்: புகாரி (1362), முஸ்லிம் (5150)"},
{"index": "644", "header": "இறைவன், தன் தூதரைக் கைவிட மாட்டான்", "content": "நபி (ஸல்) அவர்களிடம் (வானவர்) ஜிப்ரீல் (அலை) அவர்கள் (சில நாட்கள்) வரவில்லை. அப்போது குறைஷிக் குலத்தைச் சேர்ந்த ஒரு பெண் 'இவரது ஷைத்தான் (இவரைக் கைவிட்டு விட்டான். எனவேதான்) அவன் இவரிடம் தாமதமாக வந்தான்' என்று கூறினாள். அப்போதுதான் \"முற்பகல்மீது சத்தியமாக! இருள் சூழும்போது இரவின்மீது சத்தியமாக! (நபியே!) உமது இறைவன் உம்மைக் கைவிடவில்லை; வெறுக்கவுமில்லை\" எனும் (93:1-3) வசனங்கள் அருளப்பட்டன.\n\nஅறிவிப்பவர்: ஜுன்துப் பின் அப்துல்லாஹ் (ரலி),\nநூல்கள்: புகாரி (1125), முஸ்லிம் (3677)"},
{"index": "645", "header": "மறுமையைத் தேர்வு செய்த நபிகளார்", "content": "உமக்கு இம்மையைவிட மறுமைதான் சிறந்ததாகும்.  (93:04)\nநபி (ஸல்) அவர்கள் ஒரு பாயில் உறங்கினார்கள். எழுந்தபோது அவர்களின் விலாப்புறத்தில் பாயின் சுவடு படிந்திருந்தது. அப்போது நாங்கள், 'அல்லாஹ்வின் தூதரே! உங்களுக்காக ஒரு விரிப்பை நாங்கள் தயாரித்துத் தரட்டுமா? என்று கேட்டோம். அதற்கு நபி(ஸல்) அவர்கள் \"எனக்கும் இவ்வுலகுக்கும் என்ன உள்ளது? மரத்தடியில் ஓய்வு எடுத்துவிட்டு அவ்விடத்தை விட்டுச் சென்றுவிடக் கூடிய பயணியைப் போலவே நான் இவ்வுலகத்தில் இருக்கிறேன்\" என்று கூறினார்கள்.\n\nஅறிவிப்பவர்: இப்னு மஸ்வூத் (ரலி), நூல்கள்: திர்மிதீ (2299), அஹ்மத் (3525)"},
{"index": "646", "header": "போதுமென்ற மனமே உண்மையான செல்வம்", "content": "அவன் உம்மை ஏழையாகக் கண்டு, பின்னர் தன்னிறைவு அடைந்தவராக்கினான்.  (93:8)\nநபி (ஸல்) அவர்கள் கூறினார்கள்:\n(வாழ்க்கை) வசதிகள் அதிகமாக இருப்பது செல்வமன்று; மாறாகப் போதுமென்ற மனமே (உண்மையான) செல்வமாகும்.\n\nஅறிவிப்பவர்: அபூஹுரைரா (ரலி), நூல்கள்: புகாரி (6446), முஸ்லிம் (1898)\n\nஅல்லாஹ்வின் தூதர் (ஸல்) அவர்கள் கூறினார்கள்:\nயார் முஸ்லிமாகி, போதுமான வாழ்வாதாரம் வழங்கப்பட்டு, அல்லாஹ் வழங்கியதைப் போதுமெனக் கருதினாரோ அவர் (வாழ்க்கையில்) வெற்றி பெற்றுவிட்டார்.\n\nஅறிவிப்பவர்: அப்துல்லாஹ் பின் அம்ர் (ரலி),\nநூல்கள்: முஸ்லிம் (1903), திர்மதீ (2271), அஹ்மத் (6284)"},
{"index": "647", "header": "நபியவர்கள் தொழுகையில் ஓதிய அத்தியாயம்", "content": "நபி (ஸல்) அவர்கள் ஒரு பயணத்தில் இருந்தார்கள். அப்போது இஷா தொழுகையின் இரண்டு ரக்அத்களில் ஒன்றில் (95வது அத்தியாயமான) 'வத்தீனி வஸ்ஸைத்தூனி'யை ஓதினார்கள்.\n\nஅறிவிப்பவர்: பரா பின் ஆஸிப் (ரலி), நூல்கள்: புகாரி (767), முஸ்லிம் (792)"},
{"index": "648", "header": "முதன் முதலில் அருளப்பட்ட வசனங்கள்", "content": "(நபியே!) படைத்த உமது இறைவனின் பெயரால் ஓதுவீராக! சூல்கொண்ட கருமுட்டையிலிருந்து அவனே மனிதனைப் படைத்தான். ஓதுவீராக! உமது இறைவன் மிகவும் மாட்சிமை பொருந்தியவன். அவனே எழுதுகோலின் மூலம் (எழுதக்) கற்றுக் கொடுத்தான். மனிதன் அறியாதவற்றையெல்லாம் அவனுக்குக் கற்றுக் கொடுத்தான். (96:1-5)\nஅல்லாஹ்வின் தூதர் (ஸல்) அவர்களுக்கு ஆரம்பமாக வந்த வேத அறிவிப்பு (வஹீ) தூக்கத்தில் கண்ட உண்மைக் கனவுகளாகவே இருந்தது. அப்போது அவர்கள் எந்தக் கனவு கண்டாலும் அது அதிகாலைப் பொழுதின் விடியலைப் போன்று (தெளிவாகவே) இருக்கும். பின்னர் தனிமையிலிருப்பது அவர்களின் விருப்பமாயிற்று. (எனவே) அவர்கள் 'ஹிரா' குகையில் தனித்திருந்து தம் வீட்டாரிடம் திரும்பி வருவதற்கு முன் பல இரவுகள் வணக்க வழிபாடுகளில் ஈடுபட்டு வந்தார்கள். அதற்காக(ப் பல நாட்களுக்கு வேண்டிய) உணவைத் தம்முடன் கொண்டு செல்வார்கள். (அந்த உணவு தீர்ந்ததும்) மீண்டும் (தம் துணைவியார்) கதீஜா (ரலி) அவர்களிடம் திரும்பிவந்து அதைப் போன்று (பல நாட்களுக்கு வேண்டிய) உணவைத் தம்முடன் வாங்கிக் கொண்டு செல்வார்கள்.  இந்நிலை 'ஹிரா' குகையில் அவர்களுக்கு சத்திய (வேத)ம் வரும் வரை நீடித்தது. (ஒருநாள்) அந்த வானவர் (ஜிப்ரீல்) நபி அவர்களிடம் வந்து, \"ஓதுவீராக\" என்றார்.  நபி (ஸல்) அவர்கள், \"நான் ஓதத் தெரிந்தவனில்லையே!\" என்று சொன்னார்கள் (பின்பு நடந்தவற்றை) நபி (ஸல்) அவர்கள் (பின்வருமாறு எடுத்துக்) கூறினார்கள்:\nவானவர் (ஜிப்ரீல்) என்னைப் பிடித்து நான் திணறும் அளவிற்கு இறுகக் கட்டியணைத்தார்.  பிறகு என்னை விட்டுவிட்டு \"ஓதுவீராக\" என்றார். அப்போதும் \"நான் ஓதத் தெரிந்தவனில்லையே!\" என்றேன். உடனே அவர் என்னைப் பிடித்து நான் திணறும் அளவிற்கு இறுகக் கட்டியணைத்தார். பிறகு என்னை விட்டுவிட்டு  \"ஓதுவீராக!\" என்றார்.  அப்போதும் \"நான் ஓதத்தெரிந்தவனில்லையே!\" என்றேன்.  உடனே அவர் என்னைப் பிடித்து மூன்றாவது முறையாக கட்டித் தழுவினார். பின்னர் என்னை விட்டுவிட்டு, \"படைத்த உமது இறைவனின் பெயரால் ஓதுவீராக! சினையுற்ற கருமுட்டையிலிருந்து அவனே மனிதனைப் படைத்தான். ஓதுவீராக! உமது இறைவன் மிகவும் மாட்சிமை பொருந்தியவன்\" எனும் இறைவசனங்களை (96:1-5) அவர் ஓதினார்.\n(தொடர்ந்து ஆயிஷா - ரலி அவர்கள் கூறினார்கள்:) பிறகு (அச்சத்தால்) அந்த வசனங்களுடன் இதயம் படபடக்க அல்லாஹ்வின் தூதர் (ஸல்) அவர்கள், (தம் துணைவியார்) கதீஜா பின்த் குவைலித் (ரலி) அவர்களிடம் வந்து \"எனக்குப் போர்த்தி விடுங்கள்; எனக்குப் போர்த்தி விடுங்கள்\" என்றார்கள். அவ்வாறே வீட்டாரும் அவர்களுக்குப் போர்த்தி விட அச்சம் அவர்களைவிட்டு அகன்றது. பின்னர் கதீஜாவிடம் நடந்தவற்றைத் தெரிவித்து விட்டு \"எனக்கேதும் நேர்ந்து விடுமோ என அஞ்சுகிறேன்\" என்று சொன்னார்கள்.\nஅதற்கு கதீஜா (ரலி) அவர்கள், \"அப்படியொன்றும் ஆகாது. அல்லாஹ்வின்மீது ஆணையாக! உங்களை ஒருபோதும் அல்லாஹ் இழிவுபடுத்த மாட்டான்; (ஏனெனில்) தாங்கள் உறவுகளைப் பேணி நடந்து கொள்கிறீர்கள்; (சிரமப்படுவோரின்) பாரத்தைச் சுமக்கிறீர்கள்; வறியவர்களுக்காகப் பாடுபடுகிறீர்கள்; விருந்தினர்களை உபசரிக்கிறீர்கள்; சோதனையில் ஆட்பட்டோருக்கு உதவி செய்கிறீர்கள் (அதனால் நீங்கள் அஞ்ச வேண்டியதில்லை)\" என்று (ஆறுதல்) சொன்னார்கள்.\nபின்னர் நபி (ஸல்) அவர்களை அழைத்துக் கொண்டு தம் தந்தையின் சகோதரர் மகனான வரக்கா பின் நவ்ஃபல் பின் அசத் பின் அப்தில் உஸ்ஸா என்பாரிடம் கதீஜா (ரலி) அவர்கள் சென்றார்கள்.\n-'வரக்கா' அறியாமைக் காலத்திலேயே கிறித்தவ சமயத்தைத் தழுவியவராக இருந்தார்.  மேலும், அவர் (அரபு மற்றும்) எபிரேய (ஹீப்ரு) மொழியில் எழுதத் தெரிந்தவராக இருந்தார். எனவே, இன்ஜீல் வேதத்தை அல்லாஹ் நாடிய அளவிற்கு ஹீப்ரு மொழியி(லிருந்து அரபு மொழியி)ல் எழுதுவார். அவர் கண் பார்வையிழந்த முதியவராகவும் இருந்தார்.-\nஅவரிடம் கதீஜா (ரலி) அவர்கள், \"என் தந்தையின் சகோதரர் மகனே! உங்கள் மகன் (முஹம்மத்) இடம் அவர் கூறுவதைக் கேளுங்கள்' என்றார்கள். அப்போது வரக்கா நபி (ஸல்) அவர்களிடம், \"என் சகோதரர் மகனே! நீங்கள் என்ன பார்த்தீர்கள்?\" எனக் கேட்டார். அதற்கு அல்லாஹ்வின் தூதர் (ஸல்) அவர்கள் தாம் பார்த்தவற்றின் விவரத்தை அவரிடம் சொன்னார்கள்.\n(இதைக் கேட்ட) வரக்கா, \"(நீர் கண்ட) இவர்தாம், (இறைத் தூதர்) மூசாவிடம் இறைவன் அனுப்பிய வானவர் (ஜிப்ரீல்) ஆவார்\" என்று நபியவர்களிடம் கூறிவிட்டு, \"(மகனே!)  உம்மை உம் சமூகத்தார் (உமது நாட்டிலிருந்து) வெளியேற்றும் அந்த சமயத்தில் நான்  திடகாத்திரமான வனாக இருந்தால் நன்றாயிருக்குமே! அந்தத் தருணத்தில் நான் உயிரோடு  இருந்தால் நன்றாயிருக்குமே!\" என்றார்.\nஅப்போது அல்லாஹ்வின் தூதர் (ஸல்) அவர்கள், \"(என் சமூக) மக்கள் என்னை (நாட்டை விட்டு) வெளியேற்றவா செய்வார்கள்?\" என்று கேட்க, வரக்கா, \"ஆம், நீங்கள் பெற்றுள்ள (வேதத்)தைப் (போல் வேதம்) பெற்ற (இறைத் தூதர்) எவரும் (மக்களால்) பகைத்துக் கொள்ளப்படாமல் இருந்ததில்லை. உங்களது (தூதுப் பணி பரவலாகும்) நாளை நான் அடைந்தால் உங்களுக்குப் பலமான உதவி செய்வேன்\" என்று சொன்னார். அதன்பின் வரக்கா நீண்ட நாள் இராமல் இறந்து விட்டார். (அந்த முதல் வஹீயுடன்) வேத அறிவிப்பு (சிறிதுகாலம்) நின்று போயிற்று.\n\nஅறிவிப்பவர்: ஆயிஷா (ரலி), நூல்கள்: புகாரி (3), முஸ்லிம் (252)"},
{"index": "649", "header": "அபூஜஹ்லின் கொடுமையிலிருந்து பாதுகாக்கப்பட்ட நபிகளார்", "content": "நபி (ஸல்) அவர்கள் தொழுது கொண்டிருந்தார்கள். அப்போது அபூஜஹ்ல் வந்தான். \"இதைவிட்டும் நான் உன்னைத் தடுக்கவில்லையா? இதைவிட்டும் நான் உன்னைத் தடுக்கவில்லையா? இதைவிட்டும் நான் உன்னைத் தடுக்கவில்லையா?\" என்று (மூன்று முறை) கேட்டான். நபி (ஸல்) அவர்கள் (தொழுது முடித்து) திரும்பினார்கள். அபூஜஹ்லைக் கண்டித்தார்கள். அப்போது அபூஜஹ்ல், \"என்னைவிட அதிகம் கூட்டம் உள்ளவர்கள் யாரும் இல்லை என்பதை நீர் அறிந்து வைத்துள்ளீர்\" என்று சொன்னான். அப்போதுதான் \"அவன் தன் அவையோரை அழைக்கட்டும்! நாம் நரகத்தின் காவலர்களை அழைப்போம். உறுதியாக, அவனுக்கு நீர் கட்டுப்படாதீர்! (இறைவனுக்கு) ஸஜ்தா செய்து, (அவனை) நெருங்குவீராக!\" என்ற (96:17-19) வசனம் இறங்கியது.\n\nஅறிவிப்பவர்: இப்னு அப்பாஸ் (ரலி), நூல்கள்: திர்மிதீ (3272), அஹ்மத் (2207)\n\nஅபூஜஹ்ல், \"உங்களிடையே முஹம்மத் (இறைவனை வணங்குவதற்காக) மண்ணில் தமது முகத்தை வைக்கிறாரா?\" என்று கேட்டான். அப்போது 'ஆம்' என்று சொல்லப்பட்டது. அவன், \"லாத் மற்றும் உஸ்ஸாவின்மீது ஆணையாக! அவ்வாறு அவர் செய்து கொண்டிருப்பதை நான் கண்டால், உறுதியாக அவரது பிடரியின்மீது மிதிப்பேன்; அல்லது அவரது முகத்தை மண்ணுக்குள் புதைப்பேன்\" என்று சொன்னான்.\nஅவ்வாறே, அல்லாஹ்வின் தூதர் (ஸல்) அவர்கள் தொழுது கொண்டிருந்தபோது, அவர்களின் பிடரியின்மீது மிதிப்பதற்காக அவர்களை நோக்கி வந்தான். அப்போது அவன் தன் கைகளால் எதிலிருந்தோ தப்பி வருவதைப் போன்று சைகை செய்தவாறு வந்தவழியே பின்வாங்கி ஓடினான். இதைக் கண்ட மக்கள் திடுக்கிட்டனர். அவனிடம், \"உனக்கு என்ன நேர்ந்தது?\" என்று கேட்கப்பட்டது.\nஅதற்கு அவன், \"எனக்கும் அவருக்குமிடையில் ஒரு தீக்கிடங்கையும், பீதியையும், இறக்கைக(ள் கொண்ட வானவர்)களையும் கண்டேன்\" என்று சொன்னான்.\n(இதைப் பற்றிக் கூறுகையில்) அல்லாஹ்வின் தூதர் (ஸல்) அவர்கள், \"அவன் மட்டும் என்னை நெருங்கியிருந்தால் அவனுடைய உறுப்புகளை ஒவ்வொன்றாக வானவர்கள் பிய்த்தெடுத்திருப்பார்கள்\" என்று சொன்னார்கள்.\nஆகவே வல்லமையும் மாண்பும் மிக்க அல்லாஹ், \"மனிதனோ தன்னைத் தன்னிறைவு பெற்றவனாகக் கருதி வரம்பு மீறுகிறான். உமது இறைவனிடமே மீளுதல் உள்ளது. (நமது) அடியார் தொழும்போது அவரைத் தடுப்பவனை நீர் பார்த்தீரா? நீர் கவனித்தீரா? அவர் நேர்வழியில் இருந்தாலுமா? அல்லது இறையச்சத்தை ஏவுபவராக இருந்தாலுமா? நீர் கவனித்தீரா? அவன் பொய்யெனக் கூறிப் புறக்கணித்தால், அல்லாஹ் பார்க்கிறான் என்பதை அவன் அறியவில்லையா? அவ்வாறில்லை! அவன் விலகிக் கொள்ளாவிட்டால் முன்நெற்றியைப் பிடித்திழுப்போம். அது தவறிழைத்துப் பொய்யுரைக்கும் முன்நெற்றியாகும். அவன் தன் அவையோரை அழைக்கட்டும்! நாம் நரகத்தின் காவலர்களை அழைப்போம். உறுதியாக, அவனுக்கு நீர் கட்டுப்படாதீர்! (இறைவனுக்கு) ஸஜ்தா செய்து, (அவனை) நெருங்குவீராக!\" (96:6-19) எனும் வசனங்களை அருளினான்.\n\nஅறிவிப்பவர்: அபூஹுரைரா (ரலி), நூல்கள்: முஸ்லிம் (5390), அஹ்மத் (8475)"},
{"index": "650", "header": "அல்அலக் அத்தியாயத்தில் ஸஜ்தா வசனம்", "content": "நாங்கள் 'இதஸ்மாஉன் ஷக்கத்' (84), 'இக்ரஃ பிஸ்மி ரப்பிக்க' (96) ஆகிய அத்தியாயங்களில் நபி (ஸல்) அவர்களுடன் ஸஜ்தாச் செய்தோம்.\n\nஅறிவிப்பவர்: அபூ ஹுரைரா (ரலி), நூல்: முஸ்லிம் (1010)\n\nஅல்லாஹ்வின் தூதர் (ஸல்) அவர்கள் 'இதஸ்ஸமாஉன் ஷக்கத்...' (எனத் தொடங்கும் 84வது அத்தியாயம்), 'இக்ரஃ பிஸ்மி ரப்பிக்க...' (எனத் தொடங்கும் 96வது அத்தியாயம்) ஆகியவற்றை ஓதியபோது ஸஜ்தாச் செய்தார்கள்.\n\nஅறிவிப்பவர்: அபூ ஹுரைரா (ரலி), நூல்: முஸ்லிம் (1011)"},
{"index": "651", "header": "லைலத்துல் கத்ர் இரவு எது?", "content": "மதிப்புமிக்க இரவு என்றால் என்னவென்று உமக்கு அறிவித்தது எது? மதிப்புமிக்க அந்த இரவு ஆயிரம் மாதங்களை விடச் சிறந்ததாகும். (97:2-3)\nஅல்லாஹ்வின் தூதர் (ஸல்) அவர்கள் கூறினார்கள்:\nரமளானின் கடைசிப் பத்து நாட்களில் உள்ள ஒற்றைப்படை இரவுகளில் லைலத்துல் கத்ரைத் தேடுங்கள்!\n\nஅறிவிப்பவர்: ஆயிஷா (ரலி), நூல்கள்: புகாரி (2017), முஸ்லிம் (2174)\n\nநபி (ஸல்) அவர்கள் கூறினார்கள்:\nயார் ரமளானில் நம்பிக்கையுடனும் நன்மையை எதிர்பார்த்தும் நோன்பு நோற்கிறாரோ அவர் (அதற்கு) முன்பு செய்த பாவங்கள் மன்னிக்கப்படும். யார் லைலத்துல் கத்ர்-கண்ணியமிக்க இரவில் நம்பிக்கையுடனும் நன்மையை எதிர்பார்த்தும் நின்றுவணங்குகிறாரோ அவர் (அதற்கு) முன்பு செய்த பாவங்கள் மன்னிக்கப்படும்.\n\nஅறிவிப்பவர்: அபூஹுரைரா (ரலி), நூல்கள்: புகாரி (2014), முஸ்லிம் (1393)\n\n\"அல்லாஹ்வின் தூதரே! நான் லைலத்துல் கத்ரை அடைந்தால் என்ன சொல்ல வேண்டும்?\" என்று கேட்டேன். \"அல்லாஹும்ம இன்ன அஃபுவ்வுன் துஹிப்புல் அஃப்வ ஃபஅஃபு அன்னீ\" (இறைவா! நீ மன்னிப்பவன், மன்னிப்பை விரும்புவன் எனவே என்னை மன்னித்துவிடு!) என்று சொல்!\" என நபி (ஸல்) அவர்கள் கூறினார்கள்.\n\nஅறிவிப்பவர்: ஆயிஷா (ரலி), நூல்கள்: அஹ்மத் (24215), இப்னுமாஜா (3840), நஸாயீ - குப்ரா (7665), ஹாகிம் (1942)"},
{"index": "652", "header": "உபை பின் கஅப் (ரலி) அவர்களின் சிறப்பு", "content": "நபி (ஸல்) அவர்கள் உபை பின் கஅப் (ரலி) அவர்களிடத்தில் அல்லாஹ் உங்களுக்கு, \"வேதக்காரர்களிலும், இணைவைப்போரிலும் உள்ள இறைமறுப்பாளர்கள் தம்மிடம் தெளிவான சான்று வரும்வரை (வழிகேட்டிலிருந்து) விலகுவோராக இல்லை...\" எனும் (98வது) அத்தியாயத்தை ஓதிக் காட்டும்படி எனக்குக் கட்டளையிட்டான்\" என்று சொன்னார்கள். அதற்கு உபை பின் கஅப் (ரலி) அவர்கள், \"என் பெயரைக் குறிப்பிட்டா (அப்படிச்) சொன்னான்?\" என்று கேட்க, நபி (ஸல்) அவர்கள், \"ஆம்\" என்று பதிலளித்தார்கள். அதைக் கேட்டு உபை பின் கஅப்  அவர்கள் (ஆனந்தம் மேலிட்டு) அழுதார்கள்.\n\nஅறிவிப்பவர்: அனஸ் (ரலி), நூல்கள்: புகாரி (3809), முஸ்லிம் (1464)"},
{"index": "653", "header": "அல்லாஹ்விடம் நேரான மார்க்கம் எது?", "content": "அவர்கள் வாய்மை நெறியில் நின்று, அல்லாஹ்வுக்கே வணக்கத்தை உரித்தாக்கியவர்களாக அவனை வணங்கவும், தொழுகையை நிலைநிறுத்தவும், ஸகாத்தைக் கொடுக்கவுமே ஆணையிடப்பட்டிருந்தனர். இதுவே நேரான மார்க்கமாகும். (98:5)\n\"அல்லாஹ்விடம் நேரான மார்க்கம் என்பது, இணைவைப்பு இல்லாத, யூதம் சாராத, கிறிஸ்தவம் சாராத ஏகத்துவக் கொள்கையாகும். யார் நன்மை செய்கிறாரோ அது மறுக்கப்படாது\" என்று நபி (ஸல்) அவர்கள் கூறினார்கள்.\n\nஅறிவிப்பவர்: உபை பின் கஅப் (ரலி), நூல்கள்: அஹ்மத் (20257), திர்மிதீ(3726)"},
{"index": "654", "header": "ஒருங்கிணைந்த, தனித்தன்மை வாய்ந்த இறைவசனம்", "content": "நான் நபி (ஸல்) அவர்களிடம் சென்ற போது எனக்கு \"யார் அணுவளவு நன்மை செய்கிறாரோ அவர் அதைக் கண்டு கொள்வார். யார் அணுவளவு தீமை செய்கிறாரோ அவர் அதைக் கண்டு கொள்வார்\" என்ற (99:7-8) வசனத்தை ஓதிக் காட்டினார்கள். அப்போது நான், \"எனக்கு (இதுவே) போதுமானது. இவையல்லாததை நான் செவியுறாமல் இருப்பதை ஒரு பொருட்டாகக் கருத மாட்டேன்\" என்று கூறினேன்.\n\nஅறிவிப்பவர்: ஷஃஷா (ரலி), நூல்: அஹ்மத் (4722)\n\nநபி (ஸல்) அவர்கள் கூறினார்கள்:\nகுதிரை, ஒரு மனிதருக்கு (இறைவனிடமிருந்து) நற்பலனைப் பெற்றுத் தருவதாகும்; மற்றொரு மனிதருக்குப் (பொருளாதாரப்) பாதுகாப்பளிக்கக் கூடியதாகும்; இன்னொரு மனிதருக்குப் பாவச் சுமையாகும். அதை இறை வழியில் பயன்படுத்துவதற்காக,  பசுமையான ஒரு வெட்ட வெளியில் அல்லது ஒரு தோட்டத்தில் ஒரு நீண்ட கயிற்றால் கட்டி வைத்துப் பராமரிக்கின்ற மனிதருக்கு அது (இறைவனிடமிருந்து) நற்பலனைப் பெற்றுத் தரும்.  அந்த குதிரை, தன்(னைக் கட்டியிருக்கும்) கயிற்றின் நீளத்திற்கு ஏற்ப எந்த அளவு தொலைவிற்குப் பசும்புல் வெளியில் அல்லது தோட்டத்தில் மேயுமோ அந்த அளவிற்கு அவருக்கு நன்மைகள் கிடைக்கும். அதன் கயிறு  அறுந்து, அது ஓரிரு முறை குதித்து (அல்லது ஓரிரு மேடுகளைக் கடந்து) சென்றாலும் அதனுடைய (குளம்பின்) சுவடுகளின் அளவிற்கும், அதன் விட்டைகளின் அளவிற்கும் அவருக்கு நன்மைகள் எழுதப்படும்.  அந்த குதிரை ஓர் ஆற்றைக் கடந்து செல்லும்போது அதிலிருந்து அது தண்ணீர் குடித்தால் அதற்குத் தண்ணீர் புகட்டும் எண்ணம் அதன் உரிமையாளருக்கு இல்லையாயினும் அது அவர் செய்த நன்மைகளின் கணக்கில் எழுதப்படும். (இவ்விதம் நல்ல நோக்கங்களுக்காக வளர்க்கப்படும்) இக்குதிரை அவருக்கு (மறுமையில்) நற்பலன் கிடைப்பதற்குக் காரணமாக இருக்கும்.\nஇன்னொருவர், தன் தேவைகளை நிறைவு செய்து கொள்ளவும் பிறரிடம் கையேந்துவதிலிருந்து தன்னைக் காத்துக் கொள்ளவும் அதைக் கட்டி வை(த்துப் பராமரி)ப்பவர் ஆவார்.  மேலும், அதனுடைய பிடரியின் (ஸகாத்தைச் செலுத்தும்) விஷயத்திலும், அதன் முதுகின் (மீது தாங்க இயன்ற அளவுக்கு சுமையை ஏற்றும்) விஷயத்திலும் அல்லாஹ்வின் ஆணையை (நிறைவேற்றிட) மறக்காதவர் ஆவார். இப்படிப்பட்டவருக்கு அக்குதிரை (வறுமையிலிருந்து அவரைக் காக்கும்) திரையாகும். மற்றொருவன் பெருமைக்காகவும், பகட்டுக்காகவும், முஸ்லிம்களுடன் பகைமை பாராட்டுவதற்காகவும் அதனைக் கட்டி வை(த்துப் பராமரி)ப்பவன் ஆவான்.  அதன் (தவறான நோக்கத்தின்) காரணத்தால், அது அவனுக்குப் பாவச் சுமையாக ஆகி விடுகின்றது.\nநபி (ஸல்) அவர்களிடம் கழுதைகளைக் குறித்துக் கேட்கப்பட்டது.  அதற்கு அவர்கள், \"அவற்றைக் குறித்து எந்த இறை ஆணையும் எனக்கு அருளப்படவில்லை; \"யார் அணுவளவு நன்மை செய்கிறாரோ அவர் அதைக் கண்டு கொள்வார். யார் அணுவளவு தீமை செய்கிறாரோ அவர் அதைக் கண்டு கொள்வார்\" (99:7-8) என்னும் இந்த ஒருங்கிணைந்த, தனித்தன்மை வாய்ந்த திருக்குர்ஆன் வசனத்தைத் தவிர!\" என்று கூறினார்கள்.\n\nஅறிவிப்பவர்: அபூஹுரைரா (ரலி), நூல்கள்: புகாரி (2371), முஸ்லிம் (1803)"},
{"index": "655", "header": "செல்வத்தின்மீதான பேராசை", "content": "நீங்கள் மண்ணறைகளைச் சந்திக்கும் வரை, ஒருவருக்கொருவர் (செல்வத்தைப்) பெருக்கிக் கொள்வது உங்களைத் திசைதிருப்பி விட்டது. (102:1-2)\nஅல்லாஹ்வின் தூதர் (ஸல்) அவர்கள் கூறினார்கள்:\nஆதமின் மக(னாகிய மனித)னுக்குத் தங்கத்தாலான ஒரு நீரோடை இருந்தால் தனக்கு இரண்டு நீரோடைகள் இருக்க வேண்டுமென்று ஆசைப்படுவான். அவனுடைய வாயை மண்ணை (-மரணத்தை)த் தவிர வேறெதுவும் நிறைக்காது. மேலும், (இதுபோன்ற பேராசையிலிருந்து) திருந்தி பாவமன்னிப்புக் கோரி மீண்டுவிட்டவரின் கோரிக்கையை அல்லாஹ் ஏற்றுக் கொள்கிறான்.\n\nஅறிவிப்பவர்: அனஸ் (ரலி), நூல்கள்: புகாரி (6439), முஸ்லிம் (1895)\n\nஇ(ந்த ஹதீஸான)து குர்ஆனிலுள்ள ஒரு வசனம் என்றே நாங்கள் கருதி வந்தோம்; \"(செல்வத்தைப்) பெருக்கிக் கொள்வது உங்களைத் திசைதிருப்பி விட்டது\" எனும் (102:1) வசனம் அருளப்படும் வரை.\n\nஅறிவிப்பவர்: உபை பின் கஅப் (ரலி)  (ரலி), நூல்: புகாரி (6440)\n\nநபி (ஸல்) அவர்கள், \"நீங்கள் மண்ணறைகளைச் சந்திக்கும் வரை, ஒருவருக்கொருவர் (செல்வத்தைப்) பெருக்கிக் கொள்வது உங்களைத் திசைதிருப்பி விட்டது\" என்று தொடங்கும் (102வது) அத்தியாயத்தை ஓதிக் கொண்டிருந்தபோது, அவர்களிடம் நான் சென்றேன். அப்போது அவர்கள், \"ஆதமின் மக(னாகிய மனித)ன், 'எனது செல்வம்; எனது செல்வம்' என்று கூறுகின்றான். ஆதமின் மகனே! நீ உண்டு கழித்ததையும், உடுத்திக் கிழித்ததையும், தர்மம் செய்து மிச்சப்படுத்தியதையும் தவிர உனது செல்வத்தில் உனக்குரியது எது?\" என்று கேட்டார்கள்.\n\nஅறிவிப்பவர்: அப்துல்லாஹ் பின் அஷ்ஷிக்கீர் (ரலி),\nநூல்கள்: முஸ்லிம் (5665), திர்மிதீ (2264), நஸாயீ (3555), அஹ்மத் (15715)"},
{"index": "656", "header": "விசாரிக்கப்படும் அருட்கொடைகள்", "content": "பின்னர், அந்நாளில் நீங்கள் இந்த அருட்கொடையைப் பற்றி விசாரிக்கப்படுவீர்கள். (102:8)\nஅல்லாஹ்வின் தூதர் (ஸல்) 'ஒரு பகல்' அல்லது 'ஓர் இரவு' வெளியே புறப்பட்டு வந்தார்கள். அப்போது அபூபக்ர் (ரலி) அவர்களும், உமர் (ரலி) அவர்களும் வெளியே இருந்தனர். அல்லாஹ்வின் தூதர் (ஸல்) அவர்கள், \"இந்த நேரத்தில் நீங்கள் இருவரும் உங்கள் வீடுகளிலிருந்து புறப்பட்டு வர என்ன காரணம்?\" என்று கேட்டார்கள். அதற்கு, \"பசிதான் (காரணம்), அல்லாஹ்வின் தூதரே!\" என்று அவ்விருவரும் பதிலளித்தனர்.\nஅப்போது அல்லாஹ்வின் தூதர் (ஸல்) அவர்கள், \"என் உயிர் எவன் கையிலுள்ளதோ அவன்மீது சத்தியமாக! நானும் (புறப்பட்டு வந்தது அதனால்)தான். உங்கள் இருவரையும் வெளியேவரச் செய்ததே என்னையும் வெளியேவரச் செய்தது\" என்று கூறி விட்டு, \"எழுங்கள்\" என்று கூறினார்கள். அவ்வாறே அவர்கள் இருவரும் எழுந்தனர். பிறகு (மூவரும்) அன்சாரிகளில் ஒருவரிடம் (அவரது வீட்டுக்குச்) சென்றனர்.\nஅப்போது அந்த அன்சாரி வீட்டில் இருக்கவில்லை. அல்லாஹ்வின் தூதர் (ஸல்) அவர்களை அந்தத் தோழரின் துணைவியார் கண்டதும், \"வாழ்த்துகள்! வருக\" என்று கூறினார். அப்போது அல்லாஹ்வின் தூதர் (ஸல்) அவர்கள் அப்பெண்ணிடம், \"அவர் எங்கே?\" என்று கேட்டார்கள். அதற்கு அப்பெண், \"எங்களுக்காக நல்ல தண்ணீர் கொண்டு வருவதற்காக (வெளியே) சென்றுள்ளார்\" என்று பதிலளித்தார்.\nஅப்போது அந்த அன்சாரி வந்துவிட்டார். அல்லாஹ்வின் தூதர் (ஸல்) அவர்களையும், அவர்களுடைய இரு தோழர்களையும் (தமது வீட்டில்) கண்டார். பிறகு \"எல்லாப் புகழும் அல்லாஹ்வுக்கே! இன்று மிகச் சிறந்த விருந்தினரைப் பெற்றவர் என்னைத் தவிர வேறெவரும் இல்லை\" என்று கூறிவிட்டு, (திரும்பிச்) சென்று ஒரு பேரீச்சங்குலையுடன் வந்தார். அதில் நன்கு கனியாத நிறம் மாறிய காய்களும் கனிந்த பழங்களும் செங்காய்களும் இருந்தன. அவர், \"இதை உண்ணுங்கள்\" என்று கூறிவிட்டு, (ஆடு அறுப்பதற்காக) கத்தியை எடுத்தார். அப்போது அல்லாஹ்வின் தூதர் (ஸல்) அவர்கள், \"பால் தரும் ஆட்டை அறுக்க வேண்டாம் என உம்மை எச்சரிக்கிறேன்\" என்று கூறினார்கள்.\nஅவ்வாறே அவர்களுக்காக அவர் ஆடு அறுத்(து விருந்து சமைத்)தார். அவர்கள் அனைவரும் அந்த ஆட்டையும் அந்தப் பேரீச்சங்குலையிலிருந்தும் உண்டுவிட்டு (தண்ணீரும்) அருந்தினர். வயிறு நிரம்பி தாகம் தணிந்தபோது அல்லாஹ்வின் தூதர் (ஸல்) அவர்கள் அபூபக்ர் (ரலி), மற்றும் உமர் (ரலி) ஆகியோரிடம், \"என் உயிர் எவன் கையிலுள்ளதோ அவன்மீது ஆணையாக! இந்த அருட்கொடை பற்றி மறுமை நாளில் நீங்கள் விசாரிக்கப்படுவீர்கள். பசி உங்களை உங்கள் வீடுகளிலிருந்து வெளியேற்றியது. பின்னர் இந்த அருட்கொடையை அனுபவித்த பிறகே நீங்கள் திரும்பிச் செல்கிறீர்கள்\" என்று கூறினார்கள்.\n\nஅறிவிப்பவர்: அபூஹுரைரா (ரலி), நூல்கள்: முஸ்லிம் (4143), திர்மிதீ (2292)\n\n\"மறுமைநாளில் அடியானிடம் கேட்கப்படும் அருட்கொடைகளில் முதன்மையானது, 'உனக்கு உடலில் ஆரோக்கியத்தைத் தரவில்லையா? குளிர்ந்த நீரில் உன் தாகத்தைத் தீர்க்கவில்லையா?' என்று அவனிடம் கேட்கப்படுவதாகும்\" என்று நபி (ஸல்) அவர்கள் கூறினார்கள்.\n\nஅறிவிப்பவர்: அபூஹுரைரா (ரலி),\nநூல்கள்: திர்மிதீ (3281), நஸாயீ - குப்ரா (11697), முஸ்னதுஷ் ஷாமீயீன் (779)\nநபி (ஸல்) அவர்கள் கூறினார்கள்:\n(மறுமையில்) இறைவன் அடியானைச் சந்தித்து, \"இன்ன மனிதனே! உன்னை நான் கண்ணியப்படுத்தி, உன்னைத் தலைவனாக்கி, உனக்குத் துணையை ஏற்படுத்தவில்லையா? குதிரைகளையும், ஒட்டகங்களையும் நான் உன் வசப்படுத்தவில்லையா? உன்னை(ச் செல்வாக்குள்ள) தலைவனாக்கிப் போர்ச் செல்வங்களில் நான்கில் ஒரு பகுதியை உனக்கு உரியதாக்கவில்லையா?\" என்று கேட்பான். அதற்கு அந்த அடியான், 'ஆம்' என்பான். இறைவன், \"நீ என்னைச் சந்திப்பாய் என எண்ணினாயா?\" என்று கேட்பான். அதற்கு அந்த அடியான், 'இல்லை' என்பான். இறைவன், \"அவ்வாறாயின், நீ என்னை மறந்ததைப் போன்றே நானும் உன்னை மறந்துவிடுகிறேன்\" என்பான். பிறகு மற்றோர் அடியானைச் சந்திக்கும் இறைவன், \"இன்ன மனிதனே! உன்னைக் கண்ணியப்படுத்தி, உன்னைத் தலைவனாக்கி, உனக்கு(த் தகுந்த) துணையையும் நான் வழங்கவில்லையா? குதிரைகளையும், ஒட்டகங்களையும் நான் உன் வசப்படுத்தவில்லையா? உன்னை (செல்வாக்குள்ள) தலைவனாக்கிப் போர்ச்செல்வத்தில் நான்கில் ஒரு பகுதியை உனக்கு உரிமையாக்கவில்லையா?\" என்று கேட்பான். அதற்கு அந்த அடியான், \"ஆம், என் இறைவா!\" என்பான். இறைவன், \"நீ என்னைச் சந்திப்பாய் என எண்ணினாயா?\" என்று கேட்பான். அதற்கு அந்த அடியான், 'இல்லை' என்பான். இறைவன், \"அவ்வாறாயின், நீ என்னை மறந்ததைப் போன்றே நானும் உன்னை மறந்து விடுகிறேன்\" என்பான்.\nபிறகு மூன்றாவது அடியானைச் சந்திக்கும் இறைவன், முன்பு கேட்டதைப் போன்றே அவனிடமும் கேட்பான். அதற்கு அந்த அடியான், \"என் இறைவா! நான் உன்னையும் உன் வேதத்தையும் உன் தூதர்களையும் நம்பி, உன்னைத் தொழுது (உனக்காக) நோன்பு நோற்றேன். தானதர்மம் செய்தேன்\" என்று கூறிவிட்டுத் தன்னால் இயன்ற நல்ல வார்த்தைகளைக் கூறி இறைவனைப் புகழ்வான். அப்போது இறைவன், \"நீ இங்கேயே நில்\" என்று கூறுவான். பிறகு அவனிடம், \"இப்போது உனக்கெதிரான நம்முடைய சாட்சியை நாம் எழுப்பப் போகிறோம்\" என்று கூறுவான். அந்த மனிதன், தனக்கெதிராகச் சாட்சியம் சொல்பவர் யார் என்று யோசித்துக் கொண்டிருப்பான். அப்போது அவனது வாய்க்கு முத்திரையிடப்படும். அவனது தொடை, சதை, எலும்பு ஆகியவற்றைப் பார்த்து \"பேசுங்கள்\" என்று சொல்லப்படும். அப்போது அவனுடைய தொடை, சதை, எலும்பு ஆகியவை அவன் செய்தவை பற்றி எடுத்துரைக்கும். அவன் சாக்குப்போக்குச் சொல்லித் தப்பிவிடக் கூடாது என்பதே இதற்குக் காரணம். அவன்தான் நயவஞ்சகன் (முனாஃபிக்) ஆவான். அவன்மீது இறைவன் கடும் கோபம் கொள்வான். நபி (ஸல்) அவர்கள் கூறினார்கள்.\n\nஅறிவிப்பவர்: அபூ ஹுரைரா (ரலி), நூல்: முஸ்லிம் (5678)"},
{"index": "657", "header": "யானைப் படையை அழித்து, கஅபாவைப் பாதுகாத்த இறைவன்", "content": "உமது இறைவன் யானைப் படையினரை எவ்வாறு ஆக்கிவிட்டான் என்பதை நீர் சிந்திக்கவில்லையா? அவர்களின் சூழ்ச்சியை அவன் பாழாக்கி விடவில்லையா? கூட்டங் கூட்டமாகப் பறவைகளை அவர்களுக்கு எதிராக அனுப்பினான். அவை அவர்கள்மீது சுட்ட களிமண் கற்களை எறிந்தன. மென்று தின்னப்பட்ட வைக்கோலைப் போல் அவர்களை ஆக்கி விட்டான். (105:1-5)\n\"உயர்ந்தோனாகிய அல்லாஹ், தன் தூதருக்கு மக்கா நகர வெற்றியை அளித்தபோது அவர்கள் மக்கள் மத்தியில் நின்று அல்லாஹ்வைப் புகழ்ந்தார்கள். பிறகு, \"உயர்ந்தோனாகிய அல்லாஹ்வே மக்காவை (அழிப்பதை) விட்டு யானை(ப் படை)யைத் தடுத்தான்\" என்று அல்லாஹ்வின் தூதர் (ஸல்) அவர்கள் கூறினார்கள்.\n\nஅறிவிப்பவர்: அபூஹுரைரா (ரலி), நூல்கள்: புகாரி (2434), முஸ்லிம் (2634)"},
{"index": "658", "header": "தொழுகையை அலட்சியம் செய்வது பெரும் பாவம்", "content": "தமது தொழுகையில் அலட்சியமாக இருக்கும் தொழுகையாளிகளுக்குக் கேடுதான். (107:4-5)\nநபி (ஸல்) அவர்கள் கூறினார்கள்:\nமனிதனுக்கும், இணைவைப்பு மற்றும் இறைமறுப்பு ஆகியவற்றுக்குமிடையே (வேறுபாடு) தொழுகையைக் கைவிடுவது தான்.\n\nஅறிவிப்பவர்: ஜாபிர் (ரலி), நூல்கள்: முஸ்லிம் (134), திர்மிதீ (2543), அபூதாவுத்(4058), இப்னுமாஜா (1068), அஹ்மத் (14451)\n\n\"நமக்கும், (இறைமறுப்பாளர்களான) அவர்களுக்கும் உள்ள உடன்படிக்கை தொழுகையாகும். யார் அதை விட்டுவிடுவாரோ அவர் (இறை ஆணையை) மறுத்தவராவார்\" என்று நபி (ஸல்) அவர்கள் கூறினார்கள்.\n\nஅறிவிப்பவர்: ஜாபிர் (ரலி), நூல்கள்: திர்மிதீ (2545), அபூதாவுத் (4058), நஸாயீ(459), இப்னுமாஜா (1069), அஹ்மத் (21859)\n\nநபி (ஸல்) அவர்கள் கூறினார்கள்:\nஅஸ்ர் தொழுகை யாருக்குத் தவறி விடுகிறதோ அவர் தம் குடும்பத்தையும், செல்வத்தையும் இழந்து தனிமைப்படுத்தப்பட்டவரைப் போலாவார்.\n\nஅறிவிப்பவர்: அப்துல்லாஹ் பின் உமர் (ரலி), நூல்: முஸ்லிம் (1103)"},
{"index": "659", "header": "பிறருக்குக் காட்டுவதற்காகத் தொழக்கூடாது", "content": "அவர்கள் பிறருக்குக் காட்டு(வதற்காகவே தொழு)கிறார்கள்.  (107:6)\nநபி (ஸல்) அவர்கள் கூறினார்கள்: யார் விளம்பரத்திற்காக நற்செயல் புரிகிறாரோ அவரை அல்லாஹ் (மறுமை நாளில்) விளம்பரப்படுத்துவான். யார் முகஸ்துதிக்காக நற்செயல் புரிகிறாரோ அவரை அல்லாஹ் (மறுமை நாளில்) அம்பலப்படுத்துவான்\n\nஅறிவிப்பவர்: ஜுன்துப் பின் அப்துல்லாஹ் (ரலி),\nநூல்கள்: புகாரி (6499), முஸ்லிம் (5710)"},
{"index": "660", "header": "அற்பமானவை எவை?", "content": "அற்பமான பொருளையும் (கொடுப்பதைத்) தடுக்கின்றனர். (107:7)\nநபி (ஸல்) அவர்கள் காலத்தில் வாளி, சட்டி போன்றவற்றை இரவலாகக் கொடுப்பதை அற்பமானவை என்று எண்ணியிருந்தோம்.\n\nஅறிவிப்பவர்: இப்னு மஸ்வூத் (ரலி), நூல்கள்: அபூதாவுத் (1413), நஸாயீ - குப்ரா (11637), பைஹகீ (8041), தப்ரானீ - கபீர் (8920)"},
{"index": "661", "header": "ஹவ்லுல் கவ்ஸர் எனும் தடாகத்தின் சிறப்புகள்", "content": "(நபியே!) உமக்குக் 'கவ்ஸர்' எனும் தடாகத்தைக் கொடுத்துள்ளோம். (108:1)\nஒருநாள் அல்லாஹ்வின் தூதர் (ஸல்) அவர்கள் எங்களிடையே இருந்தார்கள். அப்போது அவர்கள் (திடீரென) உறங்கி விட்டார்கள். (சிறிது நேரத்திற்குப்) பிறகு புன்னகைத்தவர்களாகத் தமது தலையை உயர்த்தினார்கள். அப்போது நாங்கள், \"அல்லாஹ்வின் தூதரே! தாங்கள் சிரிக்கக் காரணம் என்ன?\" என்று கேட்டோம். அதற்கு அவர்கள், \"சற்று முன் (குர்ஆனின் 108வது அத்தியாயமான 'அல்கவ்ஸர்' எனும்) ஓர் அத்தியாயம் எனக்கு அருளப்பட்டது\" என்று கூறிவிட்டு அந்த அத்தியாயத்தை(ப் பின்வருமாறு) ஓதிக் காட்டினார்கள்:\nபிஸ்மில்லாஹிர் ரஹ்மானிர் ரஹீம். இன்னா அஉத்தைனாகல் கவ்ஸர். ஃபஸல்லி லி ரப்பிக்க வன்ஹர். இன்ன ஷானிஅக்க ஹுவல் அப்தர்.\n(பொருள்: அளவிலா அருளாளன், நிகரிலா அன்பாளன் அல்லாஹ்வின் பெயரால்... (நபியே!) உமக்குக் 'கவ்ஸர்' எனும் தடாகத்தைக் கொடுத்துள்ளோம். எனவே உமது இறைவனுக்காகவே தொழுவீராக! (அவனுக்கே) அறுத்துப் பலியிடுவீராக! உமது எதிரியே வழித்தோன்றல் அற்றவன்..)\nபிறகு அல்லாஹ்வின் தூதர் (ஸல்) அவர்கள், \"அல்கவ்ஸர் என்றால் என்ன? என்று உங்களுக்குத் தெரியுமா?\" என்று கேட்டார்கள். அதற்கு நாங்கள், \"அல்லாஹ்வும் அவனுடைய தூதருமே அறிந்தவர்கள்\" என்று பதிலளித்தோம். அவர்கள், \"அது ஒரு (சொர்க்க) நதி. என்னுடைய இறைவன் (மறுமை நாளில்) அதை(த் தருவதாக) எனக்கு வாக்களித்துள்ளான்; அதில் நன்மைகள் மிகுந்துள்ளன. அது ஒரு நீர் தடாகம்; மறுமை நாளில் என் சமுதாயத்தார் (தண்ணீர் அருந்துவதற்காக) அதை நோக்கி வருவார்கள். அதன் குவளைகள் விண்மீன்களின் எண்ணிக்கையைப் போன்று (அதிகமாகக்) காணப்படும். அப்போது அவர்களில் ஓர் அடியார் (தண்ணீர் அருந்தவிடாமல்) தடுக்கப்படுவார். உடனே நான், \"இறைவா! அவர் என் சமுதாயத்தாரில் ஒருவர். (அவர் ஏன் தடுக்கப்படுகிறார்?)\" என்று கேட்பேன். அதற்கு இறைவன், \"உங்கள் சமுதாயம் உங்களுக்குப் பின்னால் புதிது புதிதாக உருவாக்கி விட்டதை நீங்கள் அறிய மாட்டீர்கள்\" என்று கூறுவான்.\n\nஅறிவிப்பவர்: அனஸ் (ரலி), நூல்கள்: முஸ்லிம் (670), நஸாயீ (894), அபூதாவுத்(666, 4122), அஹ்மத் (12214)\n\nதாம் அழைத்துச் செல்லப்பட்ட விண்ணுலகப் பயணம் குறித்து நபி (ஸல்) அவர்கள் கூறினார்கள்: நான் ஓர் ஆற்றின் அருகே சென்றேன். அதன் இரு மருங்கிலும் துளையுள்ள முத்துக் கலசங்கள் காணப்பட்டன. அப்போது நான், \"ஜிப்ரீலே, இது என்ன?\" என்று கேட்டேன். \"இது அல்கவ்ஸர்\" என்று ஜிப்ரீல் (அலை) அவர்கள் பதிலளித்தார்கள்.\n\nஅறிவிப்பவர்: அனஸ் (ரலி), நூல்கள்: புகாரி (4964), திர்மிதீ (3283)\n\nஅல்லாஹ்வின் தூதர் (ஸல்) அவர்கள் கூறினார்கள்:\nஎன் தடாகத்தின் (பரப்பு) அளவு யமனிலுள்ள 'ஸன்ஆ' நகரத்திற்கும் (ஷாம் நாட்டை ஒட்டிய) 'அய்லா' நகரத்திற்கும் இடைப்பட்ட (தூரத்)தைப் போலாகும். மேலும், அதில் விண்மீன்களின் எண்ணிக்கையைப் போன்று (கணக்கிடலங்கா) கோப்பைகள் இருக்கும்.\n\nஅறிவிப்பவர்: அனஸ் (ரலி), நூல்கள்: புகாரி (6580), முஸ்லிம் (4611)\n\nநபி (ஸல்) அவர்கள் கூறினார்கள்:\n(அல்கவ்ஸர்' எனும்) என் தடாகம் ஒரு மாத காலப் பயணத் தொலைதூரம் (பரப்பளவு) கொண்டதாகும். அதன் நீர் பாலைவிட வெண்மையானது. அதன் மணம் கஸ்தூரியைவிட நறுமணம் வாய்ந்தது. அதன் கூஜாக்கள் விண்மீன்கள் போன்றவை. யார் அதன் நீரை அருந்துகின்றார்களோ அவர்கள் ஒருபோதும் தாகமுறவே மாட்டார்கள்.\n\nஅறிவிப்பவர்: அப்துல்லாஹ் பின் அம்ர் (ரலி),\nநூல்கள்: புகாரி (6579), முஸ்லிம் (4599)"},
{"index": "662", "header": "வழித்தோன்றல் அற்றவன் என்பதன் விளக்கம்", "content": "உமது எதிரியே வழித்தோன்றல் அற்றவன். (108:3)\nகஅப் பின் அஷ்ரஃப் மக்கா வந்தபோது குறைஷிகள் அவரிடம், \"மதீனாவிலேயே நீர்தான் சிறந்தவர், அவர்களின் தலைவராவீர்\" என்றனர். அப்போது அவன், ஆம் என்றான். பின்னர். அவர்கள், \"தம் கூட்டத்திலேயே தன்னை உயர்ந்தவர் என்று எண்ணிக் கொண்ட இவரை (முஹம்மதை) நீர் பார்த்தீரா? நாம் ஹஜ் செய்யக் கூடியவர்களாகவும், மஸ்ஜிதுல் ஹரமிற்குப் பணிவிடை செய்பவர்களாகவும் இருக்க அவர்தாம் நம்மில் சிறந்தவராம்\" என்று சொன்னார்கள். \"அவரைவிட நீங்கள்தான் சிறந்தவர்\" என்று அவன் சொன்னான். அப்போதுதான் \"உமது எதிரியே வழித்தோன்றல் அற்றவன்\" என்ற 108:3) வசனம் இறங்கியது.\n\nஅறிவிப்பவர்: இப்னு அப்பாஸ் (ரலி), நூல்: நஸாயீ - குப்ரா (11643)"},
{"index": "663", "header": "அல்காஃபிரூன் அத்தியாயத்தை நபிகளார் ஓதிய தொழுகைகள்", "content": "அல்லாஹ்வின் தூதர் (ஸல்) அவர்கள் ஃபஜ்ருடைய (சுன்னத்) இரண்டு ரக்அத்களில் 'குல் யா அய்யுஹல் காஃபிரூன்' (என்று தொடங்கும் 109வது) அத்தியாயத்தையும், 'குல் ஹுவல்லாஹு அஹத்' (என்று தொடங்கும் 112வது) அத்தியாயத்தையும் ஓதினார்கள்.\n\nஅறிவிப்பவர்: அபூஹுரைரா (ரலி),\nநூல்கள்: முஸ்லிம் (1316), நஸாயீ (936), இப்னுமாஜா (1138)\nநபி (ஸல்) அவர்கள் மகாமு இப்ராஹீமை முன்னோக்கிச் சென்று, \"மகாமு இப்ராஹீமைத் தொழுமிடமாக ஆக்கிக் கொள்ளுங்கள்\" (2:125) எனும் வசனத்தை ஓதிக் காட்டினார்கள். அப்போது மகாமு இப்ராஹீம் தமக்கும், கஅபாவிற்கும் இடையே இருக்குமாறு நின்று, இரண்டு ரக்அத்கள் தொழுதார்கள். குல் ஹுவல்லாஹு அஹத், குல் யாஅய்யுஹல் காஃபிரூன் ஆகிய இரு அத்தியாயங்களை அவ்விரு ரக்அத்களிலும் ஓதினார்கள்.\n\nஅறிவிப்பவர்: ஜாபிர் (ரலி), நூல்: முஸ்லிம் (2334)\n\nஒருமாதம் நபி (ஸல்) அவர்களைக் கவனித்து வந்தேன். அவர்கள் பஜ்ருக்கு முன்னால் உள்ள இரண்டு ரக்அத்களில் குல்யா அய்யுகல் காஃபிரூன், குல்ஹுவல்லாஹு அஹத் என்ற அத்தியாயங்களை ஓதினார்கள்.\n\nஅறிவிப்பவர்: இப்னு உமர் (ரலி),\nநூல்கள்: திர்மிதீ (382), இப்னுமாஜா (1139), அஹ்மத் (5433)\nநபி (ஸல்) அவர்கள் மூன்று ரக்அத்கள் வித்ரு தொழுவார்கள். முதல் ரக்அத்தில் 'ஸப்பி ஹிஸ்ம ரப்பி(க்)கல் அஃலா' என்ற அத்தியாயத்தையும், இரண்டாவது ரக்அத்தில் 'குல் யா அய்யுஹல் காஃபிரூன்' என்ற அத்தியாயத்தையும், மூன்றாவது ரக்அத்தில் 'குல் ஹுவல்லாஹு அஹத்' என்ற அத்தியாயத்தையும் ஓதுவார்கள்.\n\nஅறிவிப்பவர்: உபை பின் கஅப் (ரலி), நூல்: நஸாயீ (1681)"},
{"index": "664", "header": "நபிகளாரின் மரணத்தை அறிவித்த அத்தியாயம்", "content": "உமர் பின் கத்தாப் (ரலி) அவர்கள் எப்போதும் என்னைத் தம் அருகிலேயே வைத்திருப்பார்கள். ஆகவே, அப்துர் ரஹ்மான் பின் அவ்ஃப் (ரலி) அவர்கள், உமர் (ரலி) அவர்களிடம், \"எங்களுக்கு அவரைப் போன்ற மகன்கள் இருக்கிறார்களே! (அவர்களையெல்லாம் நீங்கள் உங்கள் அருகில் வைத்துக் கொள்வதில்லையே ஏன்?)\" என்று கேட்டார்கள். அதற்கு உமர் (ரலி) அவர்கள், \"அது உங்களுக்குத் தெரிகின்ற (அவர் ஒரு கல்வியாளர் என்ற) காரணத்தால் தான்\" என்று பதிலளித்தார்கள். பிறகு என்னிடம், \"(நபியே!) அல்லாஹ்வின் உதவியும், வெற்றியும் வரும்போது\" என்னும் (110:1) இறைவசனத்தைப் பற்றி (விளக்கம்) கேட்டார்கள். அதற்கு நான், \"அது, அல்லாஹ்வின் தூதர் (ஸல்) அவர்களின் வாழ்நாள் முடியப் போகிறது என்று அவர்களுக்கு அல்லாஹ் அறிவித்த வசனமாகும்\" என்று பதிலளித்தேன். உடனே உமர் (ரலி) அவர்கள், \"நீங்கள் அறிகின்றதையே அதிலிருந்து நானும் அறிகின்றேன்\" என்று சொன்னார்கள்.\n\nஅறிவிப்பவர்: இப்னு அப்பாஸ் (ரலி),\nநூல்கள்: புகாரி (3627), திர்மிதீ (3285), அஹ்மத் (3182)\n\"(நபியே!) அல்லாஹ்வின் உதவியும், வெற்றியும் வரும்போது... (என்ற 110வது அத்தியாயம்) இறுதிவரை இறங்கியபோது, இது நபி (ஸல்) அவர்களின் மரணத்தைப் பற்றி அறிவிக்கப்பட்டுள்ளது என்று கருதி, மறுமை பற்றிய விஷயங்களுக்கு அவர்கள் அதிக முயற்சி எடுத்தார்கள்.\n\nஅறிவிப்பவர்: இப்னு அப்பாஸ் (ரலி),\nநூல்கள்: நஸாயீ- குப்ரா (11648), தப்ரானீ - கபீர் (11736)\nநபி (ஸல்) அவர்கள் குர்ஆனின் (110வது அத்தியாயத்தின்) ஆணையைச் செயல்படுத்தும் முகமாக, தமது (தொழுகையின்) ருகூஉவிலும், சஜ்தாவிலும் அதிகமாக \"சுப்ஹானக்கல்லாஹும்ம ரப்பனா வபிஹம்திக்க, அல்லாஹும்ம ஹ்ஃபிர்லீ' (இறைவா! எங்கள் அதிபதியே! நீ தூயவன்; உன்னைப் போற்றுகின்றோம். இறைவா! எனக்கு மன்னிப்பளிப்பாயாக!) என்று கூறி வந்தார்கள்.\n\nஅறிவிப்பவர்: ஆயிஷா (ரலி), நூல்கள்: புகாரி (817), முஸ்லிம் (834)\n\nஎன்னிடம் இப்னு அப்பாஸ் (ரலி) அவர்கள், \"குர்ஆனில் இறுதியாக அருளப்பட்ட முழு அத்தியாயம் எதுவென உங்களுக்குத் தெரியுமா?\" என்று கேட்டார்கள். நான், \"ஆம்; \"அல்லாஹ்வின் உதவியும், வெற்றியும் வரும்போது\" என்று தொடங்கும் (110வது) அத்தியாயமே அது\" என்று பதிலளித்தேன். அதற்கு அவர்கள், \"உண்மைதான்\" என்றார்கள்.\n\nஅறிவிப்பவர்: உபைதுல்லாஹ் பின் அப்துல்லாஹ்,\nநூல்கள்: முஸ்லிம் (5758), நஸாயீ - குப்ரா (11649)"},
{"index": "665", "header": "அல்மஸத் அத்தியாயம் அருளப்பட்ட காரணம்", "content": "\"(நபியே!) உம்முடைய நெருங்கிய உறவினர்களை எச்சரிப்பீராக!\" எனும் (26:214) இறைவசனம் அருளப்பட்டபோது அல்லாஹ்வின் தூதர் (ஸல்) அவர்கள் புறப்பட்டுச் சென்று \"ஸஃபா' (மலை) மீதேறி உரத்த குரலில், \"யா ஸபாஹா (அதிகாலை ஆபத்து! உதவி! உதவி!)\" என்று கூறினார்கள். அப்போது (மக்கா நகர) மக்கள், \"யார் இவர்?\" என்று கூறியவாறு நபியவர்களிடம் ஒன்று கூடினர். அப்போது நபி (ஸல்) அவர்கள், \"இந்த மலையின் அடிவாரத்திலிருந்து (உங்களைத் தாக்குவதற்காகப் பகைவர்களின்) குதிரைப் படையொன்று புறப்பட்டு வருகிறது என்று நான் உங்களிடம் தெரிவித்தால், என்னை நீங்கள் நம்பியிருப்பீர்களா?\" என்று கேட்டார்கள். மக்கள், \"உம்மிடமிருந்து எந்தப் பொய்யையும் நாங்கள் அனுபவித்ததில்லை. (அவ்வாறிருக்க, இதை நாங்கள் நம்பாமல் இருப்போமா?)\" என்று சொன்னார்கள். நபி (ஸல்) அவர்கள், \"அப்படியென்றால், உங்களைக் கடும் வேதனை எதிர்நோக்கியுள்ளது என்று எச்சரிக்கை செய்கின்றேன்\" என்றார்கள். (அப்போது நபியவர்களைப் பார்த்து) அபூலஹப், \"உமக்கு அழிவுண்டாகட்டும்! இதற்காகத்தான் எங்களை ஒன்றுகூட்டினாயா?\" என்று கேட்டான். பின்னர் நபி (ஸல்) அவர்கள் எழுந்தார்கள். அப்போது \"அபூலஹபின் இரு கைகளும் நாசமாகி விட்டன. அவனும் நாசமாகி விட்டான்\" எனும் (111வது) அத்தியாயம் அருளப்பெற்றது.\n\nஅறிவிப்பவர்: இப்னு அப்பாஸ் (ரலி), நூல்கள்: புகாரி (4971), முஸ்லிம் (355)"},
{"index": "666", "header": "அல்இக்லாஸ் அத்தியாயத்தின் சிறப்புகள்", "content": "நான் நபி (ஸல்) அவர்களுடன் சென்றேன். அப்போது ஒரு மனிதர் 'குல்ஹுவல்லாஹு அஹ்த் அல்லாஹுஸ் ஸமத்' என்று ஓதியதை நபி (ஸல்) செவியுற்றார்கள். (அந்நேரத்தில்) \"கடமையாகி விட்டது\" என்று கூறினார்கள். \"என்ன கடமையாகிவிட்டது?\" என்று கேட்டேன். \"சொர்க்கம்\" என்று பதிலளித்தார்கள்.\n\nஅறிவிப்பவர்: அபூஹுரைரா (ரலி), நூல்கள்: திர்மிதீ (2822), அஹ்மத் (7669)\n\n'அல்லாஹும்ம இன்னீ அஸ்அலுக்க பிஅன்னீ அஷ்ஹது அன்னக்க அன்த்தல்லாஹு லாயிலாஹ இல்லா அன்த்தல் அஹதுஸ் ஸமதுல்லதீ லம் யலிது வலம் யூலது. வலம் யகுன் லஹு குஃப்வன் அஹ்த்' (நீயே கடவுள், நீதான் அல்லாஹ் என்பதை நான் உறுதியாக ஏற்றுக் கொள்கிறேன். உன்னைத் தவிர வேறு கடவுள் இல்லை. நீ தனித்தவன், தேவையற்றவன், நீ யாரையும் பெறவும் இல்லை, யாராலும் பெறப்படவும் இல்லை என்பதைக் கொண்டு இறைவா! நான் உன்னிடம் கேட்கிறேன்) என்று ஒரு மனிதர் பிரார்த்தனை செய்து கொண்டிருந்ததை நபி (ஸல்) அவர்கள் செவியுற்றார்கள்.\nஅப்போது நபி (ஸல்) அவர்கள், \"என் உயிர் எவன் கைவசம் உள்ளதோ அவன்மீது சத்தியமாக! எதைக் கொண்டு பிரார்த்தித்தால் ஏற்றுக் கொள்ளப்படுமோ, எதைக் கொண்டு கேட்டால் கொடுக்கப்படுமோ அந்த மகத்தான அல்லாஹ்வின் பெயரைக் கொண்டு அவர் கேட்டுவிட்டார்\" என்று கூறினார்கள்.\n\nஅறிவிப்பவர்: புரைதா பின் ஹஸீப் (ரலி),\nநூல்கள்: திர்மிதீ (3397), நஸாயீ (1283), அபூதாவுத் (1276), இப்னுமாஜா (3847)\nஒருவர், 'குல்ஹுவல்லாஹு அஹத்' எனும் (112வது) அத்தியாயத்தைத் திரும்பத் திரும்ப ஓதிக் கொண்டிருந்ததை மற்றொருவர் கேட்டார். விடிந்ததும் அவர் அல்லாஹ்வின் தூதர் (ஸல்) அவர்களிடம்  வந்து அதைப் பற்றிக் கூறினார். அந்தச் சிறிய அத்தியாயத்தை(த் திரும்பத் திரும்ப அவர் ஓதியதை) இவர் சாதாரணமாக மதிப்பிட்டதைப் போல் தெரிந்தது. அப்போது அல்லாஹ்வின் தூதர் (ஸல்) அவர்கள், \"என் உயிர் எவன் கையிலுள்ளதோ அவன்மீது சத்தியமாக! அந்த அத்தியாயம் குர்ஆனின் மூன்றில் ஒரு பங்கிற்கு ஈடானதாகும்\"  என்று சொன்னார்கள்.\n\nஅறிவிப்பவர்: அபூஸயீத் அல்குத்ரீ (ரலி), நூல்கள்: புகாரி (5013)\n\nநபி (ஸல்) அவர்களின் காலத்தில் ஒருவர் (அதிகாலைக்கு முன்னுள்ள) 'ஸஹர்' நேரத்தில் எழுந்து, 'குல்ஹுவல்லாஹு அஹத்' எனும் (112வது) அத்தியாயத்தை மட்டுமே ஓதி(த் தொழுது) வந்தார். அதைவிட அதிகமாக (வேறு எதையும்) அவர் ஓதுவதில்லை. காலையானபோது இன்னொருவர் நபி (ஸல்) அவர்களிடம் வந்து மேற்கண்ட (5013) ஹதீஸில் உள்ளபடி கூறினார்.\n\nஅறிவிப்பவர்: கத்தாதா பின் நுஅமான் (ரலி),\nநூல்கள்: புகாரி (5014), நஸாயீ (985), அபூதாவுத் (1249), அஹ்மத் (10631)"},
{"index": "667", "header": "இரவின் தீங்கிலிருந்து பாதுகாப்புக் கோருதல்", "content": "இருள் சூழும்போது இரவின் தீங்கிலிருந்தும்... (113:3)\nநபி (ஸல்) அவர்கள் எனது கையைப் பிடித்து, சந்திரன் உதிக்கும்போது அதைக் காட்டினார்கள். (பின்னர்) \"இருள் சூழும்போது ஏற்படும் இரவின் இந்தத் தீங்கிலிருந்தும் அல்லாஹ்விடம் பாதுகாப்புத் தேடு\" என்று கூறினார்கள்.\n\nஅறிவிப்பவர்: ஆயிஷா (ரலி),\nநூல்கள்: அஹ்மத் (23187), திர்மிதீ (3288), நஸாயீ - குப்ரா (10138)"},
{"index": "668", "header": "முடிச்சுகளில் ஊதும் ஷைத்தான்கள்", "content": "முடிச்சுகளில் ஊதுபவை(யான ஷைத்தான்)களின் தீங்கிலிருந்தும்... (113:4)\nநபி (ஸல்) அவர்கள் கூறினார்கள்:\nஉங்களில் ஒருவர் உறங்கும்போது உங்கள் தலையின் பின்பக்கத்தில் ஷைத்தான் மூன்று முடிச்சுகளைப் போட்டு விடுகிறான். ஒவ்வொரு முடிச்சின்போதும் \"இன்னும் உனக்கு நீண்ட இரவு (ஓய்வெடுக்க எஞ்சி) உள்ளது. ஆகவே, நீ உறங்கு\" என்று கூறி (உங்களை விழிக்க விடாமல் உறங்க வைத்து)விடுகிறான். நீங்கள் (அவனது கூற்றை ஏற்காமல்) கண்விழித்து அல்லாஹ்வை நினைவுகூர்ந்தால் ஒரு முடிச்சு அவிழ்ந்து விடுகிறது. நீங்கள் அங்கசுத்தி (உளூ) செய்தால் மற்றொரு முடிச்சு அவிழ்ந்து விடுகிறது. நீங்கள் தொழுது விட்டால் முடிச்சுகள் முழுவதும் அவிழ்ந்துவிடுகின்றன. நீங்கள் சுறுசுறுப்புடனும் உற்சாகத்துடனும் காலைப் பொழுதை அடைவீர்கள். இல்லையெனில் மனக்குழப்பத்துடனும், சோம்பலுடனும் காலைப் பொழுதை அடைவீர்கள்.\n\nஅறிவிப்பவர்: அபூ ஹுரைரா (ரலி) நூல்: புகாரி (1142)"},
{"index": "669", "header": "அல்இஹ்லாஸ், அல்ஃபலக், அந்நாஸ் அத்தியாயங்களின் சிறப்புகள்", "content": "அல்லாஹ்வின் தூதர் (ஸல்) அவர்கள் என்னிடம், \"எனக்குச் சில வசனங்கள் அருளப்பட்டுள்ளன. அவற்றையொத்த வசனங்கள் முன்னெப்போதும் காணப்பட்டதில்லை. அவை 'அல்முஅவ்விதத்தைன்' (எனப்படும் 113, 114 ஆகிய) அத்தியாயங்களாகும்\" என்று கூறினார்கள்.\n\nஅறிவிப்பவர்: உக்பா பின் ஆமிர் (ரலி),\nநூல்கள்: முஸ்லிம் (1483), திர்மிதீ (2827), நஸாயீ (945), அஹ்மத் (16715)\nநபி (ஸல்) அவர்கள் தமது படுக்கைக்குச் சென்றால் ஒவ்வோர் இரவிலும் தமது உள்ளங்கைகளை இணைத்து, அதில் 'குல் ஹுவல்லாஹு அஹத்', 'குல் அஊது பிரப்பில் ஃபலக்', 'குல் அஊது பிரப்பின்னாஸ்' ஆகிய (112, 113, 114) அத்தியாயங்களை ஓதி ஊதிக் கொள்வார்கள். பிறகு தம் இரு கைகளால் (அவை எட்டும் அளவிற்கு) தமது உடலில் இயன்ற வரையில் தடவிக் கொள்வார்கள். முதலில் தலையில் ஆரம்பித்து, பிறகு முகம், பிறகு தம் உடலின் முற்பகுதியில் கைகளால் தடவிக் கொள்வார்கள். இவ்வாறு மூன்று முறை செய்வார்கள்.\n\nஅறிவிப்பவர்: ஆயிஷா (ரலி), நூல்கள்: புகாரி (5017), முஸ்லிம் (1483), திர்மிதீ(2827), நஸாயீ (945), அஹ்மத் (16715)"},
];

}